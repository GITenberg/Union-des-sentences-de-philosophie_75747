<!DOCTYPE html>
<html lang="fr">
<head>
  <meta charset="UTF-8">
  <title>Union des sentences de philosophie | Project Gutenberg</title>
  <link rel="icon" href="images/cover.jpg" type="image/x-cover">
  <style>

p { text-align: justify; line-height: 1.2em; text-indent: 1.5em;
  margin: .3em 0;}

h1 { text-align: center; line-height: 1.5em; margin: 1em 0; }
h2 { text-align: center; line-height: 1.5em; margin: 4em 0 2em 0; }
h3 { text-align: center; line-height: 1.5em; margin: 3em 0 1.5em 0; }

div.c, p.c { text-align: center; line-height: 1.5em; text-indent: 0;
  margin: 1em 0; }

.i { font-style: italic; }

ins { border-bottom: 2px dotted #444; text-decoration: none; }

div.flex { display: flex; justify-content: center; }
.poetry { text-align: left; margin: 1em 0 1em 5%; }
.verse { padding-left: 3em; text-indent: -3em; }

.by { text-indent: 0; margin-top: .7em; margin-bottom: -.2em; }

hr { width: 20%; margin: 1em 40%; }

sup { font-size: smaller; vertical-align: 30%; line-height: 1em; }

li { list-style: none; text-indent: -1.5em; padding-left: 1.5em; }

.trnote { font-family: sans-serif; font-size: 95%; padding: .5em;
  margin: 3em 5% 1em 5%; border: thin dotted; background: #eee; }
.trnote h2 { margin: .5em 0; }

a { text-decoration: none; }

div.gap, p.gap { margin-top: 2.5em; }
.break, .chapter { margin-top: 4em; }

img { max-width: 100%; }
img.w20 { max-width: 20em; }

@media screen {
  body { max-width: 40em; width: 80%; margin: 0 auto; }
  img { max-height: 700px; }
}

.x-ebookmaker .break, .x-ebookmaker .chapter { page-break-before: always; }
.top2em { padding-top: 2em; }
.nobreak { page-break-before: avoid; }

  </style>
</head>
<body>
<div style='text-align:center'>*** START OF THE PROJECT GUTENBERG EBOOK 75747 ***</div>
<div class="x-ebookmaker-drop c"><img src="images/cover.jpg" alt=""></div>
<div class="x-ebookmaker-drop break"></div>
<h1 class="top2em">Union des<br>
sentences de<br>
Philosophie.</h1>


<p class="c gap">A Paris,<br>
De l’Imprimerie de Leon Cavellat,<br>
au mont sainct Hilaire au<br>
Griphon d’argent.</p>

<p class="c"><ins title="L">M</ins>. D. Lxxxiii.</p>

<div class="chapter"></div>

<h2 class="nobreak">Dixain.</h2>


<div class="flex">
<div class="poetry">
<div class="verse">Si tu desire en compagnie honneste,</div>
<div class="verse">Tenir propos qui soit d’authorité,</div>
<div class="verse">Ou si tu veux d’une grace modeste</div>
<div class="verse">Que tu sois veu parler en gravité :</div>
<div class="verse">Lire te faut ce brief present traicté,</div>
<div class="verse">Des bons autheurs sentences memorables,</div>
<div class="verse">Aorné de fleurs de science loüables.</div>
<div class="verse">Apprens les donc, &amp; les mets en effect :</div>
<div class="verse">Et cognoistras combien sont profitables,</div>
<div class="verse">Pour estre en meurs accomply &amp; parfaict.</div>
</div>

</div>
<p class="c"><img class="w20" src="images/deco1.jpg" alt=""></p>

<div class="chapter"></div>
<p class="c"><img src="images/deco2.jpg" alt=""></p>

<h2 class="nobreak i">BREF ADVERTISSEMENT<br>
à tous Amateurs de vertu.</h2>


<p>Il n’y a celuy tant soit il peu versé
és sciences des bonnes lettres,
qui ne puisse facilement juger
combien apporte de profit la reduction des sentences
&amp; memorables dicts de ceux qui ont
surpassé le vulgaire en bonne doctrine &amp; Philosophie
Morale. Pour ceste cause considerant,
que la multitude &amp; diversité d’icelles
(dispersees dedans un grand nombre &amp; infinité
d’Autheurs tant anciens que modernes)
est telle qu’il seroit impossible à la plus part
de les recueillir pour les mettre en usage &amp;
en faire leur profit, il m’a semblé bon &amp;
utile de faire un abregé et recueil de
celles qui sont les plus singulieres &amp; excellentes,
&amp; les ordonner selon l’ordre Alphabetique
en forme de lieux communs : pour par
ce moyen les delivrer d’une grande peine et
travail d’esprit. Maintenant donc faictes
en vostre profit, tellement qu’on voye
d’oresnavant en voz propos, et en voz
oeuvres reluire une gravité &amp; modestie, telle
que vous sera recommandee par la commodité
de ce present livre à la gloire &amp; honneur de
Dieu, &amp; l’edification des prochains. Que
si ainsi vous le faictes me donnerez suffisant
argument &amp; occasion pour m’emploier
à vous dedier ce present livre plus parfait
et entier en peu de Jours.</p>

<p class="c gap">Grace avec vous.</p>

<p class="c gap"><img class="w20" src="images/deco3.jpg" alt=""></p>

<div class="chapter"></div>
<p class="c"><img src="images/deco4.jpg" alt=""></p>

<h2 class="nobreak i">UNION DES SENTENCES<br>
de philosophie.</h2>


<h3>Aage.</h3>

<p class="by">Pytha.</p>

<p>L’Aage qui est le temps &amp; l’espace
de la vie humaine, depuis la nativité
jusques à la mort, Pythagoras
le limitoit à quatre-vingts ans, qui est le
point ou l’homme doit mourir, &amp; le divisoit
selon les saisons de l’annee, comparant l’Enfance
au Printemps, l’Adolescence à
l’Esté, la Jeunesse à l’Automne, la
Vieillesse à l’Hyver.</p>

<p class="by">Platon.</p>

<p>Platon le divisoit de sept ans en sept ans,
&amp; estimoit qu’au bout des sept ans, l’homme
changeoit tousjours de complection, &amp; se faisoit
quelque metamorphose au corps humain,
pour ceste cause estimoit le septiesme an estre
perilleux, judiciaire, ou fatal.</p>

<p class="by">Patric.</p>

<p>Aucuns Philosophes divisoient l’aage en
six, enfance, puerilité, jeunesse, adolescence,
virilité, &amp; vieillesse.</p>

<p class="by">Them.</p>

<p>Themistocles aagé de cent sept ans,
regretoit finir sa vie lors qu’il commençoit
à estre sage.</p>

<p class="by">Theop.</p>

<p>Theophraste accusoit nature, qu’elle avoit
donné aage si long aux cerfs &amp; corbeaux,
qui sont bestes inutiles, de nul proffit :
Et aux hommes avoit donné la vie courte
&amp; de peu de duree, lesquels (s’il leur estoit
permis par long aage) pourroient estre parfaicts
en science, &amp; abondamment puiser de
l’eau en la fontaine de sagesse.</p>

<p class="by">Possid.</p>

<p>Possidonius disoit qu’on devoit avoir
plus cher, &amp; estimer un seul jour d’un
homme docte, que le long espace de l’aage
d’un homme ignorant.</p>

<p class="by">Aug.</p>

<p>Il ne me semble jamais tard à l’homme,
pour apprendre ce qui est necessaire.</p>

<p class="by">Patric.</p>

<p>Avec l’aage convient changer les moeurs.</p>

<p>La chose en laquelle un jeune enfant
s’adonne de son premier aage, le conduit jusques
au sepulchre.</p>

<p>Une mesme chose ne convient pas bien à
tout aage, car nature se change avec le
temps.</p>

<p class="by">Patric.</p>

<p>Pour l’aage de maintenant les jeunes
gens s’adonnent à toutes dissolutions, &amp;
plaisirs mondains, &amp; quand sont grands
ils ont honte d’apprendre, au lieu que plus
tost devroyent estre honteux qu’ils n’ont
apprins.</p>


<h3>Abstinence.</h3>

<p class="by">Patric.</p>

<p>Abstinence est de ne rien desirer de superflu,
ne passer les limites de moderation,
dompter convoitise soubs le joug de raison, celuy
est abstinent à qui vice, &amp; volupté desplaist :
qui ne se resjouit d’exces, mais soudain
retourne à mediocrité.</p>

<p class="by">Patric.</p>

<p>Abstinence doit estre gardee, car superfluité
&amp; gourmandise affoiblissent le
corps &amp; rompent l’entendement. Ainsi comme
abstinence faict la jeunesse longue, &amp;
conserve la santé, tient le corps en estat honneste :
au contraire gourmandise haste la
vieillesse, rend le corps debile, faict la
face laide &amp; salle.</p>


<h3>Acheter.</h3>

<p class="by">Caton.</p>

<p>Caton disoit, qu’il estoit requis de considerer
deux choses en achetant une terre : premierement
si elle estoit en bel air, &amp; puis fertille,
car si elle n’estoit en bel air, tu acheterois
maladie, &amp; si elle n’est fertille &amp; feconde,
pauvreté &amp; perpetuel travail.</p>

<p class="by">Perian.</p>

<p>Tu dois acheter pour un gain honneste &amp;
licite, non pas pour rapine &amp; trop grande convoitise :
car la troisiesme generation ne pourroit
jouir de tes biens.</p>

<p class="by">Pythag.</p>

<p>Sois songneux de rendre ce qu’on t’aura
presté, car qui s’acquitte s’enrichit : sois plus
soucieux de rendre, que tu n’as esté de prudence.</p>


<h3>Admonitions.</h3>

<p class="by">Perian.</p>

<p>Entens, &amp; escoute les admonitions qu’on
te fera, &amp; ne desprise le bon conseil de tes
amis, tout ce qui est à ton utilité &amp; honneur
soit par toy escouté.</p>


<h3>Adoration.</h3>

<p class="by">S. J. iiii.</p>

<p>L’heure est venue que les vrais Adorateurs
adoreront le Pere en esprit, &amp; verité,
car Dieu est esprit.</p>

<p class="by">Sstien.</p>

<p>J’ay eu crainte que ne transportasse
l’honneur de mon Dieu à l’homme, que je
n’adorasse aucun sinon mon Dieu.</p>

<p class="by">Act. x.</p>

<p>Sainct Pierre dit à Corneille qui se jettoit
à ses piedz, Lieve toy, je suis aussi
moymesme serviteur de Dieu comme toy.</p>

<p class="by">Apoc. ix.
&amp; xxii.</p>

<p>L’Ange dit à sainct Jean qui le vouloit
adorer, Regarde que tu ne le face : Je suis
serviteur de Dieu avec toy, &amp; avec tes freres
qui ont le tesmoignage de Jesus Christ.</p>


<h3>Adversitez.</h3>

<p class="by">Chilo.</p>

<p>Chilo voyant un qui se contristoit en ses adversitez
(dit) si tu cognoissois les maux des
autres, tu ne porterois les tiens si impatiemment.</p>

<p class="by">Perian.</p>

<p>Tu dois aucunement celer, &amp; ne donne
point à cognoistre tes adversitez, à fin que tu
ne donne occasion à tes envieux de se resjouir.</p>

<p class="by">Vives.</p>

<p>Les adversitez de ce monde sont communes,
&amp; indifferemment peuvent advenir à un
chacun.</p>

<p class="by">Perian.</p>

<p>C’est signe d’homme de petit courage, de
se contrister beaucoup des adversitez.</p>


<h3>Affaires.</h3>

<p class="by">Bias.</p>

<p>N’entreprens beaucoup d’affaires temerairement,
&amp; si elles sont commencees poursuis
les avec diligence &amp; prudence.</p>


<h3>Agreable.</h3>

<p class="by">Chilo.</p>

<p>Sois agreable à un chacun, &amp; te gouverne
si sagement que tu plaise à tous.</p>

<p class="by">Patric.</p>

<p>Sois agreable à un chacun, &amp; fay qu’en
toy douceur &amp; humanité abonde.</p>


<h3>Agriculture.</h3>

<p class="by">Patric.</p>

<p>L’agriculture nous apporte gain honneste,
&amp; sans tromperie : qui est necessaire
pour la vie humaine.</p>

<p>Agriculture est chose trop plus loüable que
la guerre : elle promet vie paisible, &amp; tranquille
felicité : l’autre malheur, mort, &amp; misere.</p>


<h3>Adultere.</h3>

<p class="by">Patric.</p>

<p>Il n’y a rien en ce monde qui cause plus
tost un divorce, &amp; separation de la saincte
compagnie de mariage qu’adultere.</p>

<p class="by">Patric.</p>

<p>On doit punir griefvement les adulteres,
à fin que la saincte compagnie de mariage
en soit plus stable.</p>


<h3>Affections.</h3>

<p class="by">Vives.</p>

<p>Si nous permettons noz affections regner
en nous : elles nous apportent grandes
calamitez, &amp; souvent desespoir.</p>

<p class="by">Vives.</p>

<p>Le remede en noz affections se trouve
en nous mesmes.</p>


<h3>Ame.</h3>

<p class="by">Patric.</p>

<p>L’Ame est donnee de Dieu à l’homme,
laquelle si faict bien son devoir, refrene
l’appetit, appaise l’ire, mesprise volupté, pacifie
convoitise, dompte soubs les pieds les
troubles de l’esprit soubs la conduicte de raison
&amp; prudence.</p>

<p class="by">Cicero.</p>

<p>Dieu a engendré l’Ame, &amp; veut qu’elle
soit la gouvernante de raison.</p>

<p class="by">Cicero.</p>

<p>Dieu ne nous a donné chose en ce
monde plus digne que l’ame.</p>

<p class="by">S. J. viiii.</p>

<p>Le Fils de l’homme n’est pas venu pour
damner nostre ame, ains pour la sauver.</p>

<p class="by">Cicero.</p>

<p>Le corps n’est seulement que le vaisseau
de l’ame.</p>

<p class="by">Vives.</p>

<p>Le corps ayant en soy l’ame enclose, &amp;
souillee de vices &amp; pechez, est comme un
somptueux &amp; ellegant sepulchre, dedans lequel
gist une charrogne puante &amp; infecte.</p>

<p class="by">Cicero.</p>

<p>L’ame est capable et participante de
raison, &amp; rien plus excellent n’a esté creé
par le createur.</p>

<p class="by">Cicero.</p>

<p>Les ames des hommes sont immortelles,
mais celles des vertueux sont divines.</p>

<p class="by">Pythag.</p>

<p>Il est trop plus honneste mourir, que
contaminer son ame d’incontinence &amp; vice.</p>

<p class="by">Platon.</p>

<p>Ceux faillent qui estiment les vices du
corps estre plus grands que ceux de l’ame.</p>

<p class="by">Cicero.</p>

<p>Convoitise, vaine gloire, ambition, volupté,
&amp; autres telles passions, sont les maladies
de l’ame.</p>

<p class="by">Pythag.</p>

<p>L’ame est une compagnie de l’appetit, et
de la raison, neantmoins il faut tousjours
que la raison domine, avec contemplation des
choses hautes, &amp; ardues.</p>

<p class="by">Pythag.</p>

<p>L’appetit doit obeir à l’ame : ou bien ne
desirer rien qui ne soit licite &amp; honneste.</p>

<p class="by">Quin.</p>

<p>L’ame a son origine des cieux, ainsi que
les oyseaux sont naturellement nays à voler,
les chevaux à courir : aussi nous a engendré
nature nostre ame à vertu, &amp; humanité.</p>

<p class="by">Cicero.</p>

<p>D’autant que la force de l’ame est plus
forte que celle du corps : Aussi les choses
conceues en l’ame sont plus grandes &amp; plus
hautes que celle du corps.</p>

<p class="by">Cicero.</p>

<p>La volupté de l’ame est plus grande
que celle du corps.</p>

<p class="by">Platon.</p>

<p>Par le corps nous ne sentons que les choses
presentent, ou prochaines de nous,
mais par l’ame nous sentons les passees
&amp; futures.</p>

<p class="by">Patric.</p>

<p>Nous pouvons aysement juger nostre ame
avoir prins source &amp; origine des Cieux, par
ce qu’elle contemple les choses celestes, predit
&amp; divine par prudence les futures.</p>

<p class="by">Sap. iii.</p>

<p>Les ames des justes sont en la main de
Dieu &amp; le tourment de la mort ne les touchera
point.</p>


<h3>Amys.</h3>

<p class="by">Cicero.</p>

<p>Il n’est rien plus propre à la vie humaine
&amp; convenable à bien &amp; honnestement vivre,
que d’avoir des amis, &amp; de converser avec
ceux qui nous ayment.</p>

<p class="by">Aristo.</p>

<p>Les amys sont estimez estre le refuge
en nostre pauvreté &amp; calamité.</p>

<p class="by">Cicero.</p>

<p>Les amys doivent estre liberaux vers
leurs amys, à fin d’entretenir, &amp; augmenter
l’amitié.</p>

<p class="by">Isocra.</p>

<p>Espreuve tes amis en tes adversitez : car
ainsi que l’or s’espreuve au feu &amp; sur la touche,
aussi en tes adversitez cognoistras si tes
amys te seront fideles.</p>

<p class="by">Cicero.</p>

<p>Nous ne devons demander à noz amys
chose qui ne soit honneste : ne faire aussi pour
eux rien qui ne soit honneste &amp; licite.</p>

<p class="by">Isocr.</p>

<p>Fais amys avec discretion &amp; prudence : &amp;
lors que les auras acquis, sois fidele, &amp; entier
vers eux.</p>

<p class="by">Perian.</p>

<p>Ne reçoy aucun pour amy, si tu ne sçais
comme il a versé au paravant avec ses amis :
car tu dois esperer qu’il sera tel en ton endroit,
comme il a esté envers les autres.</p>

<p class="by">Thal.</p>

<p>Le proverbe est veritable qui dit que devant
que faire amy, il faut manger un muy
de sel avec luy : il faut cognoistre avant
qu’aymer, &amp; non pas aymer avant que cognoistre,
le vray amy cele le secret, aide au
besoing, l’honore en sa presence, &amp; loue en son
absence : Il le convient esprouver s’il est secret,
ainsi qu’on essaye un vaisseau auquel on
met de l’eau pour sçavoir s’il contiendra le
vin.</p>

<div class="flex">
<div class="poetry">
<div class="verse">Ne dy jamais avoir amy trouvé,</div>
<div class="verse">Si paravant tu ne l’as esprouvé.</div>
</div>

</div>
<p class="by">Pytha.</p>

<p>N’estime celuy ton amy, lequel te flatte :
&amp; celuy duquel tu t’es apperceu, qu’il a pourchassé
ton dommage, ou deshonneur, par ses
fraudes &amp; calomnies, evite le comme tu voudrois
fuir la couleuvre cachee dessoubs
l’herbe : telle amitié simulee ressemble à l’oyseleur,
qui de son siflet deçoit les cailles tant
qu’elles se viennent empestrer aux filets.</p>

<p class="by">Pytha.</p>

<p>Pour petite occasion ne te fasche contre ton
amy, &amp; supporte ses imperfections.</p>

<p class="by">Chil.</p>

<p>Ne change beaucoup tes amys, ne cherche
point leurs tables, &amp; à leurs calamitez sois
prompt à les secourir.</p>

<p class="by">Solon.</p>

<p>Sois pareil à tes amis en leurs adversitez,
comme tu leur estois en leurs <ins title="proprietez">prosperitez</ins>.</p>

<p class="by">Isocra.</p>

<p>Tu ne dois seulement ayder &amp; subvenir à
tes amys, mais aussi par charité secourir
un chacun.</p>

<p class="by">Salom.</p>

<p>Si tu veux entretenir ton amy, dy bien de luy,
car ainsi comme loüange est commencement
d’amitié : aussi detraction est origine de haine.</p>

<p class="by">Pline.</p>

<p>Celuy est vray amy qui ne fait point de
compte de son dommage propre, pour garder
celuy de son amy.</p>

<p class="by">Cicero.</p>

<p>L’amy ne doit point prier l’amy en demandant.</p>

<p class="by">Cicero.</p>

<p>L’amy certain est cogneu és adversitez.</p>

<p class="by">Vives.</p>

<p>Pour estre vray amy, il faut que tu ayme
la personne, &amp; non les biens.</p>

<p>Il n’est archer de garde plus fort, que le
fidele amy.</p>

<p class="by">Horace.</p>

<p>Amitié se doit suivre jusqu’à la mort.</p>

<p class="by">Euseb.</p>

<p>Celuy ne peut estre amy des bons, qui
vit si follement qu’il se rend agreable aux
meschans.</p>

<p class="by">Cicero.</p>

<p>C’est chose loüable d’estre chery &amp; amy
des bons, mais d’estre craint &amp; hay, c’est
chose miserable.</p>


<h3>Amitié.</h3>

<p class="by">Cicero.</p>

<p>Si en amitié on ne demande chose licite, &amp;
honneste, il faut que la foy &amp; crainte de
Dieu soit preferé à amitié.</p>

<p class="by">Cicero.</p>

<p>Amitié, plaisir &amp; grace sont les biens
de paix &amp; concorde.</p>

<p class="by">Cicero.</p>

<p>Amitié est desirer à son amy beaucoup de
bien, &amp; prosperité : encor’ que nul proffit ne
luy en revienne.</p>

<p class="by">Cicero.</p>

<p>Entre les choses qui sont donnees par la
sapience divine, nulle n’est plus grande, ne
meilleure que l’amitié.</p>

<p class="by">Quin.</p>

<p>Amitié entre amis esgaux est stable, entre
lesquels n’y a jamais eu experience de forces.</p>

<p class="by">Plin.</p>

<p>Amitié est union de parfaicte volonté.</p>

<p class="by">Arist.</p>

<p>Vraye amitié est entre les bons &amp; vertueux.</p>

<p class="by">Cicero.</p>

<p>Preferons amitié à toute chose, car il n’y
a rien plus propre pour la conservation de la
vie humaine.</p>

<p class="by">Vives.</p>

<p>Celuy qui reprend &amp; rejette l’amitié, faict
autant que s’il ostoit le soleil du monde.</p>

<p class="by">Cicero.</p>

<p>On doit honorer amitié : par ce que sans
elle on ne peut vivre sans danger ne joyeusement.</p>

<p class="by">Patric.</p>

<p>L’amitié qui est la plus ferme &amp; certaine,
est celle qui est conjoincte avec personnes
semblables en meurs &amp; conditions.</p>

<p class="by">Vives.</p>

<p>Amitié ne peut estre qu’entre les bons, &amp;
vertueux.</p>

<p class="by">Patric.</p>

<p>L’amitié qui est appuyee sur vertu,
n’est point mise en oubly par longue diuturnité,
ou distance des lieux, elle ne diminue
par silence, &amp; ne se resjouit point par
soupçon ou nouvelle accointance.</p>


<h3>Amour honneste.</h3>

<p class="by">Vives.</p>

<p>Les faits de Jesus Christ nous mettent
devant les yeux le vray exemple de ce precepte
d’amour, afin que nous l’ensuivions.</p>

<p class="by">Pline.</p>

<p>Nulle chose n’est en amour plus digne
de louange que constance &amp; perseverance.</p>

<p class="by">S. Au.</p>

<p>Il est meilleur d’aymer avec severité, que
decevoir avec douceur.</p>

<p class="by">Senec.</p>

<p>Qui au premier assault d’amour faict
resistence, a vaincu.</p>

<p class="by">Terenc.</p>

<p>Les petites choses croissent, &amp; s’augmentent
par amour, &amp; les grandes se ruinent
par discorde.</p>

<p class="by">Vives.</p>

<p>Amour faict toutes choses esgalles, personne
ne cherche estre preferé l’un à l’autre,
ne s’efforce de ravir ce qui est à son amy, &amp;
rend toute chose commune.</p>

<p class="by">Vives.</p>

<p>Il n’est richesse plus asseuree ne plus certaine,
que l’amour qu’on a les uns aux autres.</p>


<h3>Amour deshonneste.</h3>

<p class="by">Patric.</p>

<p>Amour est un desir insatiable, duquel
quand nous en sommes rassasiez, nous
tombons en repentance.</p>

<p class="by">Quin.</p>

<p>Les amoureux ont de coustume de juger
mal des beautez, par ce que l’amour obfusque
le sens des yeux.</p>

<p class="by">Platon.</p>

<p>Si celuy qui ayme est pauvre il est merveilleusement
passionné.</p>

<p class="by">Senec.</p>

<p>Parmy les banquets &amp; le vin, amour
brusle plus vivement.</p>

<p class="by">Platon.</p>

<p>Platon disoit le coeur d’un amoureux mourir
en son propre corps &amp; vivre en celuy d’autruy.</p>

<p class="by">Senec.</p>

<p>Apres que les amoureux ont assouvy leur
insatiable desir, s’en repentent incontinent.</p>


<h3>Anciens.</h3>

<p class="by">Tit. ii.</p>

<p>Les anciens soyent sobres, graves, prudens,
charitables &amp; patiens.</p>

<p class="by">i. Tim. iii.</p>

<p>Ne reprens point griefvement celuy qui
est ancien : mais admoneste-le comme pere, &amp;
les jeunes comme freres.</p>

<p>Porte honneur &amp; reverence aux anciens.</p>

<div class="flex">
<div class="poetry">
<div class="verse">Aux anciens remplis de sapience,</div>
<div class="verse">Tu dois porter honneur &amp; reverence.</div>
</div>

</div>

<h3>Art.</h3>

<p class="by">Patric.</p>

<p>L’art accroist ce qui est utile à la nature.</p>

<p class="by">Lact.</p>

<p>Les arts ont affaire de nature, d’enseignement
&amp; exercice.</p>

<p class="by">Patric.</p>

<p>Ainsi qu’un cheval qui n’est duit ne
dompté, jaçoit qu’il soit fort bien composé et
de belle corpulence, ne peut estre propice
ou utile à l’usage de l’homme : aussi celuy qui
est sous art et doctrine, jaçoit qu’il soit
ingenieux, ne peut acquerir vertu.</p>


<h3>Artisans.</h3>

<p class="by">Patric.</p>

<p>Les artisans rendent les villes riches, &amp;
font qu’elles sont frequentees de peuples.</p>


<h3>Argent.</h3>

<p class="by">Patric.</p>

<p>Argent est le sang &amp; l’ame de la Republique,
&amp; celuy qui n’en a point, chemine comme
mort entre les vivans.</p>


<h3>Avarice.</h3>

<p class="by">Salust.</p>

<p>Avarice est l’estude, &amp; convoitise d’acumuler
deniers, que nul sage ne doit desirer.</p>

<p class="by">Tit. li.</p>

<p>Avarice &amp; superfluité sont deux pestes qui
sont cause de la destruction de maintes villes.</p>

<p class="by">Virgile.</p>

<p>O maudite avarice, quel mal tant pervers
induis-tu dedans le corps des mortels ?</p>

<p class="by">Salust.</p>

<p>Avarice faict ruiner la foy &amp; la bonté.</p>

<p class="by">S. Au.</p>

<p>Avarice n’est pas vice de l’or, mais
de l’homme usant mal de l’or.</p>

<p class="by">Salom.</p>

<p>Les jours seront longs de celuy qui hait
l’avarice.</p>

<p class="by">Eccle.</p>

<p>Qui ayme l’argent, jamais ne s’en rassasiera,
&amp; qui ayme l’abondance, est sans fruict.</p>

<p class="by">Lu. xii.</p>

<p>Gardez vous d’avarice : car la vie de l’homme
n’est pas aux choses qu’il possede.</p>

<p class="by">Pro. xv.</p>

<p>Celuy qui s’adonne à avarice trouble sa
maison : mais celuy qui est liberal, vivra.</p>

<p class="by">Platon.</p>

<p>Le naturel d’un avaricieux est d’estre autant
convoiteux d’un petit gain que d’un grand.</p>

<p class="by">Arist.</p>

<p>Il y a des hommes aussi avaricieux comme
s’ils devoient tousjours vivre, &amp; les autres
sont aussi prodigues, comme s’ils devoient
mourir presentement.</p>


<h3>Audace.</h3>

<p class="by">Isocr.</p>

<p>Audace passe la mesure de force.</p>

<p class="by">Plutar.</p>

<p>Es choses perilleuses, l’audace qui se
faict avec raison est à louer : mais l’impetuosité
qui se faict sans raison est temerité.</p>


<h3>Aumosne.</h3>

<p class="by">Vives.</p>

<p>Il n’est aumosne si bien faicte, que celle
qui est distribuee aux pauvres : fais aumosne
de ce que Dieu <ins title="ta">t’a</ins> donné.</p>


<p class="by">Beauté.</p>

<p class="by">Vives.</p>

<p>Beauté du corps auquel repose un
esprit ord &amp; sale, est comme un beau
logis, ou habite un hoste laid &amp; deshonneste.</p>

<p class="by">Cicero.</p>

<p>Beauté s’efface ou flestrit par maladie,
&amp; s’estaint par vieillesse.</p>

<p class="by">Aristo.</p>

<p>En fait de recommandation, la beauté a plus
de valeur que toutes les lettres missives.</p>

<p class="by">Platon.</p>

<p>La beauté a ceste persecution, que sur
toute autre chose agree &amp; est amiable.</p>

<p class="by">Senec.</p>

<p>Beauté a esté dommageable <ins title="a">à</ins> plusieurs.</p>


<h3>Beau.</h3>

<p class="by">Xenop.</p>

<p>Le feu brusle de pres, mais le beau visage
tant soit loin, enflamme &amp; brusle les amoureux.</p>

<p class="by">Plutar.</p>

<p>C’est chose plaisante de contempler les belles
personnes : mais de les toucher, fort
dangereuse.</p>


<h3>Bons.</h3>

<p class="by">Euseb.</p>

<p>Celuy qui desire de plaire aux bons est bon :
ou au moins à le vouloir de l’estre, les
bons ayment les bons, &amp; les meschans
ayment les meschans.</p>

<p class="by">Aristo.</p>

<p>En faisant bien aux bons, il me semble
que ce n’est donner, mais recevoir.</p>

<p class="by">Cicero.</p>

<p>Nul ne peut estre bon par la volonté
d’autruy, mais par la sienne propre.</p>

<p class="by">Aristi.</p>

<p>La chose en ce monde qui est de plus
grande admiration, c’est l’homme, pourveu
qu’il soit bon.</p>


<h3>Charité.</h3>

<p class="by">Vives.</p>

<p>La charité que nous devons avoir
en Dieu, est que nous preferions
son honneur à toutes choses, &amp; que
nous l’ayons en plus singuliere recommandation
que toutes autres choses.</p>

<p class="by">Vives.</p>

<p>Tes abstinences ne te rendront point tant
recommandable envers Dieu, que charité.</p>

<p>Tu dois tenir tous hommes comme propres
freres : te resjouir de leurs prosperitez,
te contrister de leurs adversitez, &amp; leur
ayder par charité.</p>


<h3>Chasteté.</h3>

<p class="by">Perian.</p>

<p>Chasteté en la femme, est la forteresse
de sa beauté.</p>

<p class="by">Cicer.</p>

<p>C’est honte de voir celuy qui doit estre le
patron &amp; exemple de chasteté, se trouver surprins
de <ins title="vie">vice</ins>.</p>

<p class="by">Vives.</p>

<p>Entre les batailles des Chrestiens, les
pires sont les brigues de chasteté : en laquelle
est la guerre perpetuelle, &amp; ont bien peu de
victoire.</p>


<h3>Cité.</h3>

<p class="by">Patric.</p>

<p>Nulles richesses ne tributs n’augmentent
tant une Cité que quand les citoyens sont
bons amis, paisibles, unanimes, &amp; bien affectionnez
au bien publicq. Au contraire
nulles puissances ne sont assez grandes,
quand les Citoyens vacillent, &amp; sont divisez
par brigues.</p>

<p class="by">Perian.</p>

<p>A une Cité on doit donner ordre, que
peu de gens commandent &amp; plusieurs
obeissent.</p>


<h3>Citoyen.</h3>

<p class="by">Patric.</p>

<p>Le Citoyen qui volontiers se rend subject
doit esperer que quelque jour on luy obeira.</p>

<p class="by">Patric.</p>

<p>Il est convenable qu’un Citoyen ne soit
ne trop riche ne trop pauvre, le pauvre ne
peut rien, &amp; le riche desdaigne ou ne veut
ayder.</p>


<h3>Clemence.</h3>

<p class="by">Senec.</p>

<p>C’est clemence de pardonner au sang
d’autruy comme au sien.</p>


<h3>Constance.</h3>

<p class="by">Patric.</p>

<p>Constance est fidelle garde de noz secrets.</p>

<p class="by">Patric.</p>

<p>Un homme constant est tousjours en un estat,
jamais ne se change, il ayme trop mieux
estre bon que d’en avoir le renom. Il n’y a
point en luy de faux semblant, ne dissimulation :
il a tousjours un mesme front &amp; oeil.</p>


<h3>Corps.</h3>

<p class="by">Vives.</p>

<p>Tant plus le corps est bien traicté &amp; tant
plus l’esprit est mal mené.</p>

<p class="by">Vives.</p>

<p>Le corps doit obeir à l’esprit, l’esprit à
l’entendement, &amp; l’entendement à Dieu.</p>


<h3>Correction.</h3>

<p class="by">Vives.</p>

<p>Quand on t’aura corrigé, fay que la correction
te profite.</p>


<h3>Crainte.</h3>

<p class="by">Erasm.</p>

<p>Il faut que celuy qui est craint de tous,
luy mesme aussi craigne plusieurs : car celuy
ne peut vivre en asseurance, qu’un chacun
desire estre mort.</p>


<h3>Cruauté.</h3>

<p class="by">Cicero.</p>

<p>Cruauté doit estre en horreur, &amp; clemence
aymee.</p>


<h3>Curiosité.</h3>

<p class="by">Arist.</p>

<p>Curiosité des choses nouvelles a de coustume
de plustost troubler &amp; perdre un bien publique
que le rendre meilleur.</p>


<h3>Diformité.</h3>

<p class="by">Peria.</p>

<p>Si tu cognois estre difforme &amp; laid,
corrige telle imperfection de nature
par vertu &amp; sagesse.</p>


<h3>Desespoir.</h3>

<p class="by">Perian.</p>

<p>Entre les perturbations de l’ame desespoir
est la pire : &amp; la plus horrible &amp; espouventable,
elle persuade à l’homme de se desfaire,
violer nature, rompre la compagnie de l’ame
&amp; du corps : ce qui est la chose la plus terrible
qu’on pourroit dire.</p>


<h3>Deshonneste.</h3>

<p class="by">Isocr.</p>

<p>Pense que les choses qui sont deshonnestes à
dire sont aussi deshonnestes à faire.</p>


<h3>Dieu.</h3>

<p class="by">Vives.</p>

<p>Il est un Dieu seul, Prince, Autheur,
&amp; Recteur de ceste machine : Et tout ainsi
qu’en la maison d’un bon pere de famille, ne
se faict rien sans son commandement, aussi
ne se faict rien de bien sans la bonne providence
de Dieu.</p>

<p class="by">Vives.</p>

<p>L’honnorer aymer, &amp; approuver tout ce
qu’il ordonne, est chose saincte, &amp; vertueuse &amp;
loüable.</p>

<p class="by">Psal. c.</p>

<p>Tout homme qui aymera Dieu, obeira à
ses loix, &amp; fera sa volonté.</p>

<p class="by">Vives.</p>

<p>C’est une chose admirable &amp; impossible à
la captivité de l’homme humain de pouvoir
comprendre sa grandeur.</p>

<p class="by">Vives.</p>

<p>Il ne faut juger des secrets de Dieu, sinon
avec reverence, craincte &amp; honneur.</p>

<p class="by">Euseb.</p>

<p>C’est chose impossible de comprendre la divinité
de Dieu : car nous ne sommes point
capables, avec ce corps mortel, d’exprimer
une chose invisible, &amp; sans corps : une chose
eternelle estre cogneue par celle qui est mortelle
&amp; prend fin.</p>

<p class="by">S. Je. iiii.</p>

<p>Dieu est charité &amp; qui demeure en charité
demeure en Dieu, &amp; Dieu en luy.</p>

<p class="by">i. Jean i.</p>

<p>Dieu est la lumiere, &amp; n’y a point de tenebres
en luy.</p>

<p class="by">Cicero.</p>

<p>On doit parler peu de la puissance
de Dieu &amp; avec crainte &amp; reverence.</p>

<p class="by">Grif.</p>

<p>On ne peut assez recommander &amp; persuader
aux hommes l’adoration &amp; honneur de
Dieu, qui de sa grace nous eslargit tous biens,
augmente noz vertus, nous illumine &amp; baille
vraye intelligence de sa doctrine, verité &amp;
parole, &amp; par son sainct Esprit nous donne
esperance de salut en la gloire advenir.</p>

<p class="by">Bias.</p>

<p>Tu dois bien juger de Dieu, &amp; de la
vraye Religion Chrestienne, fidele assemblee
en nostre Seigneur Jesus Christ : ne
te mocque point des ceremonies d’icelle : fuy
les disputes trop curieuses, garde-toy bien par
tes paroles de prophaner le nom de
Dieu.</p>

<p class="by">Cami.</p>

<p>Vous trouverrez toutes choses bonnes estre
advenues à ceux qui ont craint Dieu, &amp; toutes
adversitez à ceux qui l’ont mesprisé.</p>

<p class="by">Tertu.</p>

<p>Dieu Createur de toutes choses ne peut
aisement estre entendu : on ne peut parler
de luy sinon avec grande difficulté.</p>

<p class="by">Xenop.</p>

<p>Es choses prosperes ne faut oublier
Dieu, ains l’avoir tousjours en la memoire.</p>

<p class="by">Platon.</p>

<p>La cognoissance de Dieu est vraye sapience
de vertu.</p>

<p class="by">Lacta.</p>

<p>Dieu n’est point cogneu de nous, sinon en
noz adversitez.</p>

<p class="by">Silvin.</p>

<p>Pendant que les affaires des mortels sont
en danger, lors font grand honneur à
Dieu : &amp; quand ils sont en prosperité, on ne
voit plus fumer leurs autels.</p>

<p class="by">Cicero.</p>

<p>C’est une chose donnee de nature, &amp; comme
engravee aux esprits des hommes qu’il est
un Dieu.</p>

<p class="by">Euseb.</p>

<p>Le Ciel, la terre, l’air, la mer, Astres,
Planettes, se mouvent par le commandement
de Dieu.</p>

<p class="by"><ins title="Zenop">Xenop</ins>.</p>

<p>Il y a un Dieu lequel n’est point semblable
aux hommes ny en la pensee ny quant
au corps.</p>

<p class="by">Cicero.</p>

<p>Qui est l’homme si incensé, hors du sens
&amp; entendement qui quand il contemple les Cieux,
ne juge qu’il y a un seul Dieu, &amp; qui n’estime
toutes choses estre faictes par sa providence,
&amp; non par adventure ou fortune.</p>

<p class="by">Cicero.</p>

<p>Nous pouvons cognoistre Dieu par ses
oeuvres.</p>

<p class="by">Cicero.</p>

<p>Jamais homme ne fut grand, ou excellent
sans inspiration divine.</p>

<p class="by">Cicero.</p>

<p>La coustume de trop curieusement s’enquerir
de Dieu est mauvaise.</p>


<h3>Dignité.</h3>

<p class="by">Vives.</p>

<p>Dignité est la bonne reputation qu’ont les
hommes d’une grande vertu.</p>

<p class="by">Cicero.</p>

<p>D’autant que nous sommes haut eslevez
en dignité, &amp; honneur : d’autant en devons
nous estre plus humbles, &amp; moins arrogans.</p>


<h3>Discret.</h3>

<p class="by">Patric.</p>

<p>L’homme discret ne faict aucune chose
dequoy il se puisse repentir.</p>

<p class="by">Patric.</p>

<p>Discretion est raison de l’esprit &amp; meur
advis pour tout bien considerer.</p>


<h3>Druides.</h3>

<p>Druides furent jadis Philosophes sçavans,
leur vie respondoit à leurs doctrines. Ilz
ont parlé fort religieusement de Dieu immortel :
Ils persuadoient par bonnes raisons
naturelles, que la mort n’estoit qu’un passage
à une vie perpetuelle &amp; heureuse.</p>


<h3>Eglise.</h3>

<p class="by">S. Aug.</p>

<p>L’Eglise est l’assemblee, &amp; congregation
des fidelles.</p>

<p class="by">i. Ti. iii.</p>

<p>La maison de Dieu vivant est
la colomne &amp; fermeté de verité.</p>

<p class="by">Coll. i.</p>

<p>Jesus Christ est le chef du corps de
l’Eglise.</p>

<p class="by">i. Cor. iii.</p>

<p>Nul ne peut mettre autre fondement en
l’Eglise que celuy qui est mis, lequel est
Jesus Christ.</p>

<p class="by">Psa. viii.</p>

<p>La verité de Dieu est l’Eglise des
saincts.</p>

<p class="by">M. viii.</p>

<p>Toutes &amp; quantes fois que deux ou trois
sont assemblez en mon nom je suis au millieu
d’eux.</p>

<p class="by">M. xvi.</p>

<p>Christ est la pierre, &amp; sur icelle est edifiee
l’Eglise.</p>


<h3>Enfans.</h3>

<p class="by">Ro. viii.</p>

<p>Si nous sommes enfans de Dieu, nous
sommes aussi les heritiers, &amp; coheritiers de
Jesus Christ, voire si nous souffrons avec
luy, afin que nous soyons aussi ensemble
glorifiez.</p>

<p class="by">Vives.</p>

<p>Ceux qui se mettent en devoir de reconsilier
paix avec les hommes, sont appellez enfans
de Dieu, tesmoins de Jesus Christ : au
contraire ceux qui s’efforcent de rompre la
Charité sont enfans de sathan.</p>

<p class="by">Arist.</p>

<p>Aristote tient que le cry aux enfans leur
est utile, par ce qu’il donne accroissance,
dilate la poitrine, &amp; donne force aux membres
interieurs.</p>

<p class="by">Patr.</p>

<p>Il est trop meilleur ne point jamais avoir
enfans, &amp; en estre perpetuellement privé, que
d’en avoir de mal complectionnez.</p>

<p class="by">Patr.</p>

<p>Un enfant est loué par sa simplesse, un
jouvenceau par sa benignité, un ancien par
sa gravité.</p>

<p class="by">Clerb.</p>

<p>Si tu ayme tes enfans, fay qu’ils soient
bien apprins &amp; endoctrinez en bonnes meurs :
car c’est le plus grand thresor que tu leur
puisse acquerir.</p>

<p class="by">Patr.</p>

<p>Enfans perdus, sont ceux qui corompus de
vices &amp; voluptez, perdent les biens de l’ame,
ne vacquent à aucun art, s’adonnent à lascheté
&amp; paresse, avec gens oisifs &amp; mal vivans.</p>

<p class="by">Silenn.</p>

<p>C’est un grand bien que de naistre, &amp; le
plus grand bien apres, de mourir.</p>


<h3>Eloquence.</h3>

<p class="by">Patri.</p>

<p>Eloquence conjoincte avec raison &amp; sagesse
reprend les vices : faict les effeminez &amp; paresseux,
forts &amp; audacieux : elle peut appaiser
un peuple esmeu &amp; en fureur, &amp; luy donner
courage quand il est en craincte.</p>


<h3>Equalité.</h3>

<p class="by">Patric.</p>

<p>Equalité entre Bourgeois rend la communauté
stable &amp; de longue duree : entretient
concorde &amp; amitié.</p>


<h3>Escriptures.</h3>

<p class="by">Vives.</p>

<p>Les Escriptures sainctes doivent estre
receues en notre esprit avec devotion et
reverence.</p>


<h3>Ennemis.</h3>

<p class="by">Agis.</p>

<p>Agis disoit qu’il ne falloit point demander
combien estoient les ennemis : mais
ou ils estoient pour combatre.</p>


<h3>Envie.</h3>

<p class="by">Cicero.</p>

<p>Envie est tristesse, &amp; fascherie de la prosperité
d’autruy.</p>

<p class="by">Euseb.</p>

<p>Celuy qui porte envie à un homme de bien,
qui faict bien, il porte envie à la republicque,
et à soy-mesme.</p>

<p class="by">Arist.</p>

<p>Ainsi que la roüillure mange le fer : aussi
envie mange les envieux.</p>

<p class="by">Patric.</p>

<p>Envie a de coustume de troubler les excellens
&amp; vertueux.</p>

<p class="by">Patric.</p>

<p>Envie est celle qui se resjoüit du mal
d’autruy, &amp; se deult de la prosperité des
gens de bien &amp; vertueux.</p>

<p class="by">Patri.</p>

<p>Envie est contraire à amitié.</p>

<p class="by">Solon.</p>

<p>Envie abrege les jours de l’homme : elle
ne veut bien à nul, &amp; se tourmente soy-mesme.</p>

<p class="by">Caton.</p>

<p>On n’a point d’envie sur celuy qui modestement
use de sa fortune.</p>

<p class="by">Cicero.</p>

<p>Envie est un plus grand mal contre nature
que la mort.</p>

<p class="by">Perian.</p>

<p>Ne porte point envie à aucun, ains plustost
prens peine d’ensuivre ceux qui font bien.</p>


<h3>Envieux.</h3>

<p class="by">Salust.</p>

<p>Le propre d’un envieux est desirer qu’il
n’advienne bien à aucun.</p>

<p class="by">Salust.</p>

<p>C’est une tache de tout temps, de porter
envie à vertu.</p>

<p class="by">Statio.</p>

<p>Un envieux est triste &amp; melancholique
quand les affaires d’autruy prosperent.</p>

<p class="by">Pytha.</p>

<p>Il n’est rien qui donne plus grand argument
de la mauvaise &amp; perverse volonté de
l’homme, que de se resjouir &amp; mocquer de
l’adversité d’autruy.</p>

<p class="by">Chilo.</p>

<p>Ne sois envieux des richesses d’autruy,
qui sont transitoires.</p>

<p class="by">Arist.</p>

<p>C’est une chose malaisee, d’eviter les
yeux des envieux.</p>

<p class="by">Bion.</p>

<p>Bion voyant un envieux qui avoit la face
basse &amp; enclinee, dit, O quel grand mal est
advenu à celuy, ou grand bien à un autre.</p>

<p class="by">Patric.</p>

<p>La felicité d’autruy est poison aux envieux,
ils n’ont plaisir que quand ils jettent
leur venin sur autruy.</p>

<p class="by">Theop.</p>

<p>Les envieux ne se resjoüiront tant de
leurs propres biens, comme des dommages
&amp; incommoditez d’autruy.</p>

<p class="by">Solon.</p>

<p>Ne sois point envieux sur les biens d’autruy,
mais prens peine d’en acquerir avec contentement,
&amp; lors envie cessera.</p>

<p class="by">Chil.</p>

<p>Ne sois point envieux, ains te resjoüis avec
un chacun par bonne amitié : car ceux qui sont
envieux vivent en indigence, &amp; ceux qui vivent
en amitié abondent en grandes richesses.</p>


<h3>Esperance.</h3>

<p class="by">Thal.</p>

<p>Esperance est la confusion des chetifs &amp;
miserables, lesquels quand n’ont plus de
moyens, vivent en esperance.</p>

<p class="by">Patric.</p>

<p>Esperance est le songe de ceux qui veillent.</p>

<p class="by">Dona.</p>

<p>Esperance &amp; crainte, sont les deux passions
des choses advenir.</p>

<p class="by"><ins title="Sobrat.">Socrat.</ins></p>

<p>La femme sans masle, &amp; la bonne esperance
<ins title="saus">sans</ins> travail, ne peuvent engendrer
chose bonne.</p>

<p class="by">Socra.</p>

<p>La mauvaise esperance se conduit en
erreur &amp; plaisir.</p>

<p class="by">Demo.</p>

<p>L’esperance des sages n’est point vaine,
mais celle des fols est nulle.</p>

<p class="by">S. Aug.</p>

<p>Ainsi que par esperance nous sommes
sauvez : aussi par esperance sommes pour
estre bien heureux.</p>

<p class="by">Senec.</p>

<p>L’esperance est le dernier refuge des
adversitez.</p>

<p class="by">Plaut.</p>

<p>Plustost adviennent les choses esperees, que
non esperees, &amp; souvent quand adviennent
nous les mesprisons.</p>

<p class="by">Perian.</p>

<p>Espere tousjours bien regler ta vie avec
l’esperance d’avoir des biens en abondance.</p>

<p class="by">Ovid.</p>

<p>Ou est la plus grande esperance de jouissance,
là est le plus grand desir de luxure.</p>


<h3>Esprit.</h3>

<p class="by">Eccle.</p>

<p>L’esprit vient de Dieu, &amp; retourne à
celuy qui l’a creé.</p>

<p class="by">Rom.</p>

<p>Celuy qui cognoist les oeuvres, cognoist
les affections de l’esprit.</p>

<p class="by">Perian.</p>

<p>C’est une chose tranquille, que le repos
de l’esprit.</p>

<p class="by">Cicero.</p>

<p>Il est necessaire que ton esprit soit sain,
si tu veux que ton corps le soit.</p>

<p class="by">Quin.</p>

<p>Celuy à qui l’esprit deffaut, l’entendement
ne luy profite non plus que bonne culture
aux champs steriles et sablonneux, lesquels
combien qu’ils soient cultivez &amp; labourez
soigneusement, toutesfois ne rapportent
point (ou que bien peu) de fruits.</p>

<p class="by">Quin.</p>

<p>Par continuel exercice la dureté de l’esprit
se peut vaincre.</p>

<p class="by">Quin.</p>

<p>Il n’est homme si lourd d’entendement,
&amp; d’esprit, qui par continuel exercice ne comprenne
quelque science.</p>


<h3>Exercice.</h3>

<p class="by">Patric.</p>

<p>L’exercice du corps est utile, &amp; necessaire
au corps : paresse hebete le corps, industrie
le consolide, &amp; le rend plus ferme et allegre.</p>

<p class="by">Demo.</p>

<p>Par exercice continuel, l’homme devient
plus habille &amp; leger.</p>

<p class="by">Demo.</p>

<p>Il y a plus d’hommes qui deviennent bons
par exercice que par nature.</p>

<p class="by">Quin.</p>

<p>Exercice est le gouverneur &amp; maistre de
toutes choses.</p>

<p class="by">Cicero.</p>

<p>En quelque discipline que ce soit, les preceptes
n’ont point d’effect sans exercice.</p>


<h3>Estat.</h3>

<p class="by">Patric.</p>

<p>Trop grand estat &amp; superfluité d’accoustremens,
est cause de la ruine d’une maison.</p>


<h3>Familiarité.</h3>

<p class="by">Ter.</p>

<p>Trop grande familiarité souvent
engendre mespris.</p>


<h3>Femme.</h3>

<p class="by">Euseb.</p>

<p>La femme est une creature que Dieu <ins title="à">a</ins>
creé pour la compagnie de l’homme.</p>

<p class="by">Patric.</p>

<p>Femme est un nom de dignité, &amp; non de
volupté, l’homme doit desirer &amp; tenir sa
femme pour sa compagnie, &amp; <ins title="nom">non</ins> pour le
contentement de ses plaisirs.</p>

<p class="by">Juven.</p>

<p>Il n’y a creature qui ayme plus vengeance
que la femme : &amp; si sa force respondoit à son
courage, elle feroit souvent grand trouble.</p>

<p class="by">Platon.</p>

<p>C’est l’office de la femme de gouverner
soigneusement la famille en l’absense du
mary, &amp; luy obeir en toutes choses.</p>

<p class="by">Pythag.</p>

<p>Si tu <ins title="és">es</ins> marié retien tousjours la seigneurie
&amp; domination sur ta femme, afin que par
trop grande liberté &amp; licence, elle ne te vueille
surmonter.</p>

<p class="by">Patric.</p>

<p>C’est l’office du mary d’enseigner sa
femme en bonnes moeurs, &amp; ne la doit injurier,
menacer ou battre. Car le naturel de
la femme est qu’elle s’endurcit aux coups,
elle en devient pire, &amp; quand elle se trouve
avoir l’opportunité, elle s’en donne à son plaisir,
se persuadant par tel moyen s’estre
vengee de son mary.</p>

<p class="by">Salom.</p>

<p>La malice de la femme est plus grande
que celle du serpent : de sorte que si elle peut
mettre les pieds sur la teste de l’homme, elle
luy fera consumer ses jours en douleur : bien
heureux est celuy qui a bonne femme, car c’est
un don de Dieu.</p>

<p class="by">Pythag.</p>

<p>Si tu prens femme, fay qu’elle soit pareille
à toy.</p>

<p class="by">Plutar.</p>

<p>Les maris qui ne veulent rire, joüer, et
user des joyeux plaisirs, de Venus, avec
leurs femmes, demonstrent qu’ils desirent
prendre leurs voluptez ailleurs.</p>

<p class="by">Mur.</p>

<p>Celuy qui se peut passer de femme, est
exempt de grand ennuy.</p>

<p class="by">Patric.</p>

<p>A tard est honteuse la femme, qui a perdu
sa chasteté.</p>

<p class="by">Bion.</p>

<p>Si tu as belle femme, tu seras en peril
d’en estre trompé : &amp; si elle est <ins title="l’aide">laide</ins>, elle te desplaira :
la moyenne forme est la meilleure.</p>

<p class="by">Patric.</p>

<p>Celuy qui se marie à une femme vefve a
double peine : premierement de luy oster les
conditions de son premier mary, &amp; puis de
l’accoustumer et apprendre à s’accommoder
aux siennes.</p>

<p class="by">Thal.</p>

<p>Si tu veux estre exempt de jalousie, tu dois
plustost choisir une femme laide que belle.</p>

<p class="by">Patric.</p>

<p>Esly femme qui soit pareille à toy : car une
imparité engendre contemnement : Semblance
&amp; conformité lie les coeurs d’une
amitié inseparable.</p>

<p class="by">Patric.</p>

<p>Tout va mal en une famille ou la femme
domine et l’homme obeit.</p>

<p class="by">Patric.</p>

<p>C’est une chose que doit bien craindre la
femme, que d’encourir mauvais bruit : car
quand la femme est une fois diffamee soit
à tort ou à bon droit, ne peut apres reparer
son honneur.</p>

<p class="by">Marti.</p>

<p>D’autant plus que la femme est detenue
estroitement, d’autant plus est convoiteuse
de luxure.</p>

<p class="by">S. Jero.</p>

<p>Celuy qui aime femme plus ardamment
qu’il n’est licite, est adultere.</p>

<p class="by">Senec.</p>

<p>Nature a denié la force à la femme, autrement
son courage tousjours plein de tromperies,
seroit inexpugnable.</p>

<p class="by">Virgi.</p>

<p>La femme est tousjours inconstante et
muable.</p>

<p class="by">Mela.</p>

<p>Il y a en ce monde trois grands dangers
eminens, la femme, le feu, &amp; la mer.</p>

<p class="by">Dioge.</p>

<p>Diogenes loüoit les jouvenceaux, qui
promettoyent de prendre femme &amp; n’en prenoient
jamais.</p>

<p class="by">Patric.</p>

<p>La plus plaisante couverture du visage
de la femme c’est modestie : &amp; qu’en la face
il reluise une joyeuse severité, &amp; posee contenance,
qui est indice que l’entendement
est de mesme.</p>

<p class="by">Theop.</p>

<p>L’homme sage doit prendre femme mediocrement
belle, &amp; bien apprise, riche et
d’honneste lignage.</p>

<p class="by">Socrat.</p>

<p>La principale vertu de la femme, c’est
pudicité, laquelle incontinent qu’est suspecte,
la femme vit en peine &amp; misere.</p>

<p class="by">Phalar.</p>

<p>Le lieu ou la femme s’est despouillee de
sa premiere fleur de pudicité, luy est plus
agreable.</p>

<p class="by">Demo.</p>

<p>Estre gouverné de la femme est grande
injure au mary.</p>

<p class="by">Gen.</p>

<p>Il vaut mieux habiter dehors qu’avec
une femme trop parlante.</p>

<p class="by">Patric.</p>

<p>La fin est malheureuse de la femme qui
est lubrique &amp; paillarde.</p>

<p class="by">Patric.</p>

<p>Les vrais accoustremens d’une femme
de bien est modestie, &amp; avoir ses enfans bien
aprins en doctrine &amp; bonnes moeurs.</p>

<p class="by">Patric.</p>

<p>Que la femme se garde de se farder : car
il n’est rien plus deshonneste que de se montrer
autre que l’on est, &amp; doit on mal juger
d’une femme, qui cherche dehors estre
loüee pour sa beauté.</p>

<p class="by">Patric.</p>

<p>Femme qui ayme à courir, à tard est chaste
&amp; pudique.</p>

<p class="by">Patric.</p>

<p>Un homme reprint sa femme, pource qu’elle
ne l’advertissoit de ce qu’il avoit l’haleine
puante : laquelle s’excusa modestement,
(disant) qu’elle pensoit que tous les hommes
sentissent comme luy.</p>

<p>Avia (femme Romaine) reprinse de ce qu’elle
ne se remarioit point, veu qu’elle estoit
encores jeune, dit deux raisons : la premiere,
Si elle rencontroit un bon mary, comme
le sien premier, qu’elle ne vouloit estre
perpetuellement en crainte de le perdre : ou
s’il advenoit qu’elle en eust un mauvais,
qu’elle ne le vouloit experimenter.</p>

<p class="by">Xeno.</p>

<p>Amenie (femme de Perse) interrogee de
son mary, ce que luy sembloit de la beauté de
Cyrus, dit, qu’elle ne pouvoit juger d’autre
beauté que de celle de son mary.</p>

<p class="by">Senec.</p>

<p>Necessité est desloyalle garde de la pudicité
de la femme.</p>

<p class="by">Lucie</p>

<p>La mort du mary rompt l’amour d’une
femme chaste.</p>

<p class="by">Ovide</p>

<p>La femme est plus subjecte, ardente, &amp;
affectionnee en amour que l’homme.</p>

<p class="by">Juven.</p>

<p>Le lict est plein de noise, ou la femme
apporte grand doüaire.</p>

<p class="by">Senec.</p>

<p>Amour de folle femme, enfer, le feu, &amp; la
terre, ne disent jamais c’est assez.</p>

<p class="by">Marc.</p>

<p>Marie (fille de Caton) interrogee pour
quoy elle ne se remarioit : Parce (dit elle)
que je ne trouve homme qui me vueille
plutost que mes biens.</p>

<p class="by">Gyrol.</p>

<p>Nourrir une pauvre femme, c’est une
chose difficile, &amp; supporter une riche, grand
tourment.</p>

<p class="by">Patric.</p>

<p>La condition de la fille se cognoist par le
naturel de la mere, &amp; est à presumer
qu’une mere chaste &amp; pudique, entretient ses
filles en honneur : &amp; celle qui hayt reproche &amp;
infamie, ne souffrira à sa fille aucun vice.</p>


<h3>Foy.</h3>

<p class="by">Hebr. ii.</p>

<p>La foy est le fondement des choses que
l’on espere, &amp; certification des choses non
apparantes.</p>

<p class="by">Hebr. ii.</p>

<p>Il est impossible de plaire à Dieu sans foy.</p>

<p class="by">R. xiiii.</p>

<p>Tout ce qui n’est point faict en foy, est
peché.</p>

<p class="by">Eph. iii.</p>

<p>Vous estes sauvez de grace, par la Foy,
ce n’est point de vous, mais du don de Dieu,
non point par les oeuvres, afin que nul
ne se glorifie : Nous sommes son oeuvre
creé en Jesus Christ.</p>

<p class="by">Gal. ii.</p>

<p>L’homme n’est point justifié par les oeuvres
de la Loy, sinon par la foy de Jesus
Christ afin que nous soyons justifiez par la
Foy de Jesus Christ, &amp; non point par les
oeuvres de la Loy, par ce que nulle chair
n’est justifiee par les oeuvres de la Loy.</p>

<p class="by">Ro. iiii.</p>

<p>La promesse n’a point esté faicte à
Abraham, ou à sa semence, d’estre heritiers
du monde par la Loy, mais par la justice
de la Foy.</p>

<p class="by">Rom. iii.</p>

<p>L’homme est justifié par Foy sans les
oeuvres de la Foy.</p>

<p class="by">S. Amb.</p>

<p>La Foy est le fondement de justice.</p>

<p class="by">Patric.</p>

<p>Peu de foy est adjoustee aux personnes constituees
en miseres &amp; pauvreté.</p>

<p class="by">Patric.</p>

<p>Foy est une chose fort loüable. Il n’est
rien plus deshonneste à gens d’authorité, que
de rompre la foy &amp; encourir en une note
d’infamie, laquelle tousjours dure.</p>


<h3>Fols.</h3>

<p class="by">Senec.</p>

<p>Ceux sont proprement fols, qui loüent les
voluptez mondaines.</p>

<p class="by">Cicero.</p>

<p>Nul fol heureux, nul sage qui ne soit
heureux.</p>

<p class="by">Mena.</p>

<p>Celuy qui fait au contraire de bien, doit
estre reputé fol.</p>

<p class="by">Isocra.</p>

<p>On feint que Protheus se <ins title="chanhe">change</ins> en plusieurs
formes, aussi les pensees des fols
sont diverses &amp; muables.</p>

<p class="by">Euseb.</p>

<p>Ceux la sont naturellement fols, qui
honnorent les riches &amp; mesprisent les
sages ornez de science.</p>

<p class="by">Socra.</p>

<p>Ainsi que les luxurieux ne peuvent estre
gueris de leurs maladies, aussi les fols
ne peuvent trouver remede contre leurs
adversitez.</p>

<p class="by">Cicero.</p>

<p>Les fols desirent souvent ce qui leur est
ou seroit dommageable.</p>

<p class="by">Isocr.</p>

<p>Les Pelerins s’esgarent souvent par les
chemins, aussi les fols du sentier de vertu.</p>

<p class="by">Socra.</p>

<p>Ainsi que le vin tourné n’est point desiré
aux banquets, aussi ne sont les fols en
compagnie honneste.</p>

<p class="by">Arist.</p>

<p>Il vaut mieux estre pauvre, que fol.</p>


<h3>Folie.</h3>

<p class="by">Cicero.</p>

<p>C’est le propre de folie de voir les vices
d’autruy &amp; ignorer les siens.</p>

<p class="by">Tertul.</p>

<p>C’est une folie de blasmer les choses
non entendues, encore qu’elles meritassent
d’estre hayes.</p>

<p class="by">Platon.</p>

<p>Pense quel grand mal c’est de folie, qui
cache les fautes que nous commettons.</p>

<p class="by">Cicero.</p>

<p>C’est folie d’estre curieux d’estre cogneu
des hommes : &amp; ne se point cognoistre soy-mesme.</p>

<p class="by">Vives.</p>

<p>C’est grande folie de commettre un crime
soubs les arres d’une cupidité de vie
incertaine.</p>

<p class="by">Vives.</p>

<p>C’est folie de disputer, s’il n’y a espoir
de profiter.</p>

<p class="by">Bion.</p>

<p>Bion interrogué que c’est de folie, dit, que
c’estoit empeschement de felicité.</p>


<h3>Force.</h3>

<p class="by">Cicero.</p>

<p>Le propre de force, est de ne craindre rien,
ne faire conte de toutes choses humaines, &amp;
estimer que rien intollerable ne peut advenir
à l’homme.</p>

<p class="by">Isocra.</p>

<p>Force avec prudence ayde beaucoup mais
sans icelle elle nuict.</p>

<p class="by">Arist.</p>

<p>Force sans prudence, est temerité.</p>

<p class="by">Perian.</p>

<p>Ne fay rien par force, mais plustost
par douceur.</p>

<p class="by">Patric.</p>

<p>Force, Prudence, Justice, &amp; Temperance,
sont quatre soeurs, qui sont aliees ensemble en
telle sorte que l’une sans l’autre ne peut estre.</p>


<h3>Fort.</h3>

<p class="by">Patric.</p>

<p>Celuy doit estre reputé fort, qui est appareillé
à mourir honnestement : &amp; se trouve
volontiers à tous hazards, ne se trouble pour
aucun tumulte, &amp; ne s’effraye par crainte.</p>

<p class="by">Patric.</p>

<p>Il n’est rien si fort qui ne puisse estre
debilité &amp; rompu par force : mais vaincre son
courage, &amp; refrener ses passions, c’est le
propre de l’homme constant, &amp; celuy qui le
faict, ne peut seulement estre comparé aux
hommes parfaicts, mais participe beaucoup
de la divinité.</p>

<p class="by">Platon.</p>

<p>Platon enquis, Qui estoit le plus fort
des humains, respondit, Celuy, qui peut moderer
ses passions.</p>

<p class="by">Cicero.</p>

<p>Celuy veritablement est fort qui ne se
trouble point és adversitez.</p>

<p class="by">Senec.</p>

<p>Celuy doit estre estimé fort, qui deschasse
les vices comme ennemis.</p>

<p class="by">Cicero.</p>

<p>Ceux qui repoussent l’outrage, doivent
estre reputez forts, &amp; non pas ceux qui les
font.</p>


<h3>Fortune.</h3>

<p class="by">Patric.</p>

<p>Les anciens idolatres estimoient fortune
estre une Deesse, qui estoit cause du bien
ou du mal : mais tout se fait par la providence
divine.</p>


<h3>Flateur.</h3>

<p class="by">Quin.</p>

<p class="by">Cicero.</p>

<p>Un Royaume est plus souvent destruit par
la ruze &amp; cautelle d’un flateur, que par les
ennemis.</p>

<p class="by">Cicero.</p>

<p>Le monde est si corrompu, que qui ne
sçait flater, ou apparoir estre envieux, ou
orgueilleux, n’est point le bien venu.</p>

<p class="by">Socra.</p>

<p>Fuis comme chose abominable la benevolence
des flateurs.</p>

<p class="by">Socra.</p>

<p>Les loups sont semblables aux chiens,
&amp; les flateurs aux amys : neantmoins ils
desirent choses differentes.</p>

<p class="by">Phano.</p>

<p>Comme Acteon fut devoré par ses
chiens : aussi plusieurs par les tromperies
des flateurs.</p>

<p class="by">Plutar.</p>

<p>Les chasseurs prennent les Lievres
à l’aide des chiens : aussi les flateurs les
fols avec fauces loüanges.</p>


<h3>Gain.</h3>

<p class="by">Chilo.</p>

<p>Ayme plustost faire ton dommage,
que d’acquerir un gain deshonneste.</p>


<h3>Gendarme.</h3>

<p class="by">Xenop.</p>

<p>Le gendarme qui pour convoitise de vivre
prend la fuitte, est fol : car souvent par vertu
on se sauve, &amp; void on trop plus tuer &amp; s’accuger
de gens en fuyant la mort, que de ceux qui
bataillent virillement &amp; avec grand courage.</p>


<h3>Gentilhomme.</h3>

<p class="by">Vives.</p>

<p>Gentilhomme est, estre bien nay, &amp; naturellement
apte à vertu.</p>


<h3>Gloire.</h3>

<p class="by">Vives.</p>

<p>Gloire est, estre bien nommé, &amp; en bonne
reputation, à cause de vertu.</p>

<p class="by">Cicero.</p>

<p>Gloire est un renom illustre, de plusieurs
grands benefices faicts envers son pays,
&amp; envers un chacun.</p>

<p class="by">Cicero.</p>

<p>Nature nous a limité le corps de la vie
bref : mais celuy de la gloire fort grand.</p>

<p class="by">Horace.</p>

<p>On ne trouve homme qui apres avoir
prins peine ne desire gloire, comme soulde &amp;
loyer de ses labeurs.</p>

<p class="by">Aristo.</p>

<p>Qui est celuy qui prendroit tant de peine
jour &amp; nuit : si la gloire devoit terminer par
mesme fin que la vie ?</p>

<p class="by">Ovide.</p>

<p>Gloire donne force à l’esprit, que par la
cupidité de loüange, faict que le coeur entreprend
chose honneste.</p>

<p class="by">Valer.</p>

<p>Il n’est homme si humble, que quelquefois
ne soit surpris de quelque affection de gloire.</p>


<h3>Gourmandise.</h3>

<p class="by">Patric.</p>

<p>Gourmandise faict plus mourir de gens
que ne faict le glaive ou la famine.</p>

<p class="by">Hypocr.</p>

<p>Hypocrates escrit, que ceux qui sont adonnez
à gourmandise, ne sont jamais en santé, &amp;
ne vivent pas longuement : leurs ames
sont empeschees de sang, comme si elles estoient
envelopees de fange, &amp; ordure : &amp; pourtant
ne pensent rien de celeste, mais ont
tousjours le coeur à la cuisine.</p>


<h3>Gourmand.</h3>

<p class="by">Patric.</p>

<p>Les gourmands sont tousjours indispos,
assiduellement malades, &amp; peu souvent en
santé, leur vie est brefve : nul gouffre n’engloutoit
plustost le bien de l’homme que
gourmandise : tant plus un gourmand est
remply, tant plus a faim : tant plus disne,
tant plus veut il souper : il n’y a possession
si ample, ne mesnage si bien aorné, ne
richesses si grandes, qu’en peu de temps ne
soyent noyez &amp; confondues dedans le ventre
d’un gourmand.</p>

<p class="by">Diog.</p>

<p>Diogenes voyant la maison d’un gourmand
exposee en vente, dit par facecie, Je
me doutois bien que ceste maison tousjours
remplie &amp; saoulee de vin &amp; de viandes à la
fin vomiroit son maistre.</p>


<h3>Guerre.</h3>

<p class="by">Vives.</p>

<p>Guerre est le comble de tous maux, par
laquelle l’homme surmonte la cruauté de
toutes bestes.</p>

<p class="by">Vives.</p>

<p>On peut assez juger quelle horreur a
nature de la guerre, veu qu’elle a engendré
l’homme sans armes.</p>

<p class="by">Vives.</p>

<p>Il n’est possible que l’homme puisse faire
guerre sans peché &amp; offence.</p>

<p class="by">Cicero.</p>

<p>Guerre ne doit estre entreprise pour autre
fin qu’afin qu’on puisse vivre en paix.</p>

<p class="by">Patric.</p>

<p>Gens de guerre doivent contemner le commandement
de ceux qui les induisent à combatre
injustement, &amp; soubs mauvaise querelle.</p>


<h3>Heresie.</h3>

<p class="by">Vives.</p>

<p>C’est heresie pleine d’impieté, de se
mocquer des sainctes Escritures
&amp; de convertir le sens naturel d’icelles en resveries,
&amp; inventions superstitieuses.</p>

<p class="by">Patric.</p>

<p>Heresie est d’estre obstiné en une opinion
mauvaise, &amp; contraire à la parolle de Dieu.</p>


<h3>Homme.</h3>

<p class="by">Patric.</p>

<p>L’homme se doit cognoistre soy-mesme, il
s’esleve par si grande gloire, qu’il pense estre
dominateur de la machine ronde, &amp; qu’il peut
dompter tous les animaux, &amp; ce pendant n’est
autre chose qu’un animal mortel, caducque
&amp; debile.</p>

<p class="by">Vives.</p>

<p>L’homme est capable de corps, &amp; d’esprit :
le corps est faict des elemens, &amp; l’esprit divin
semblable à Dieu.</p>

<p class="by">Cicero.</p>

<p>L’homme naturellement n’est apte à
bien faire, ains enclin à mal.</p>

<p class="by">Ovide.</p>

<p>L’homme void souvent ce qui luy est bon
&amp; utile : neantmoins fait le contraire.</p>

<p class="by">Aristo.</p>

<p>L’homme est le meilleur d’entre toutes
les bestes, quand il obeit à raison, &amp; le pire
quand il se desvoye et sort des limites de
raison.</p>

<p class="by">Bias.</p>

<p>Ne loüe point un homme ignorant par ses
richesses, ains par sa vertu.</p>

<p class="by">Colum.</p>

<p>L’homme ne faisant rien apprend à mal
faire.</p>

<p class="by">Patric.</p>

<p>Un Tigre n’exerce point sa cruauté sur
un autre Tigre : un Lion ne faict la guerre
à un autre Lion, un Dragon n’est ennemy
au Dragon : mais l’homme tant est de
nature perverse, prend plaisir de nuire à son
semblable, &amp; est celuy d’entre les bestes
qui vit le plus mal asseuré.</p>

<p class="by">Vives.</p>

<p>L’homme est suject à faire faute, mais
c’est aux fols de perseverer en leurs pechez.</p>

<p class="by">Platon.</p>

<p>L’homme n’est point nay pour soy-mesme
mais pour son pays, ses enfans &amp; prochains.</p>

<p class="by">Vives.</p>

<p>Tu apprendras des sages à estre homme
de bien, des fols à estre mieux advisé, tu ensuivras
ce que les sages loüeront, &amp; tu eviteras
ce qui sera loüé par les fols.</p>

<p class="by">Vives.</p>

<p>L’homme doit penser trois choses : Comme
il doit estre sage, comme il doit bien
dire, &amp; comme il doit bien faire.</p>

<p class="by">Vives.</p>

<p>Il n’est homme si hors de sens qu’il ne desire
plustost parvenir au lieu ou il pretend faire
sa demeure, que demourer en chemin.</p>

<p class="by">Vives.</p>

<p>Il n’est possible d’avoir bonne estime de
celuy, entre les mains duquel on se met avec
crainte.</p>

<p class="by">Arist.</p>

<p>Aristote interrogué que c’estoit de l’homme,
dit : C’est l’exemple de maladie, proye du
temps, jeu de fortune, image de ruine, balance
d’envie, &amp; calamité : et le reste flegme
et cholere.</p>

<p class="by">Patric.</p>

<p>L’homme est nay pour contempler les
choses celestes, &amp; mesme on le juge par sa
face eslevee en hault, &amp; par l’esprit.</p>

<p class="by">Patric.</p>

<p>La nature de l’homme est telle qu’il ne
cognoist son bien jusques à ce qu’il est perdu.</p>

<p class="by">Cicero.</p>

<p>C’est chose mal seante à l’homme, de ne
vouloir faire ce qu’il commande à un autre.</p>

<p class="by">Patric.</p>

<p>Veu que tu es homme, tu dois considerer
la commune condition, &amp; te souvenir que tu
es mortel.</p>

<p class="by">Vives.</p>

<p>L’homme qui cherchera le Royaume de
Dieu &amp; sa Justice, n’aura jamais faute de
ce qui luy est necessaire.</p>

<p class="by">Vives.</p>

<p>L’homme ne face à autruy, que ce qu’il
luy voudroit estre faict.</p>


<h3>Honneur.</h3>

<p class="by">Vives.</p>

<p>Il convient porter honneur aux bons
seulement.</p>

<p class="by">Patric.</p>

<p>L’honneur qui s’acquiert par science est
plus loüable, que la gloire receue des faicts
de guerre.</p>

<p>Honneur nourrit les arts, &amp; par icelle
sommes enflammez à acquerir gloire.</p>

<p class="by">Demo.</p>

<p>Donner honneur à aucun plus qu’il ne
merite, c’est donner occasion aux fols de
mal penser.</p>

<p class="by">Cicero.</p>

<p>C’est honneur d’accuser les meschans
&amp; deffendre les bons.</p>

<p class="by">Cicero.</p>

<p>Honneur se doit acquerir par vertu,
&amp; non point par finesse.</p>

<p class="by">Platon.</p>

<p>Honneur est un bien divin, &amp; ce que font
les meschans ne merite honneur.</p>

<p class="by">S. Aug.</p>

<p>Qui pourra endurer un riche homme estre
mis au siege d’honneur, &amp; l’homme honneste
&amp; sage estre mesprisé.</p>

<p class="by">Thal.</p>

<p>Tu dois porter honneur (apres Dieu) à
ton Prince &amp; à ses Lieutenans, par ce que
par eux le pays est gouverné en paix, la justice
administree, les meschans corrigez, et
les ennemis repoussez.</p>


<h3>Histoire.</h3>

<p class="by">Patric.</p>

<p>Histoire est le tesmoignage du temps, maistresse
de la vie, lumiere de verité, et
messagiere d’antiquité.</p>

<p class="by">Patric.</p>

<p>Histoire nous propose devant les yeux les
faits heroiques des hommes vertueux, par
lesquels nous pouvons acquerir la maniere
de bien &amp; vertueusement vivre : eviter
les dangers &amp; folles entreprises, estre prudens
&amp; subtils aux affaires.</p>

<p class="by">Patric.</p>

<p>L’histoire nous enflamme, à ce qui est
honneste, elle deteste les vices, mesprise les
meschans, loüe les bons &amp; vertueux.</p>


<h3>Jesus Christ.</h3>

<p class="by">Vives.</p>

<p>Le fondement de nostre salut est
croire en Jesus Christ nostre
Legislateur, &amp; que le sainct Esprit procede
de luy, sans lequel nous ne pouvons
faire, ne penser chose qui soit bonne.</p>

<p class="by">Act. iiii.</p>

<p>Il n’y a point de salut sinon en Jesus
Christ, il n’y a point d’autre nom donné
entre les hommes, par lequel nous puissions
estre sauvez.</p>

<p class="by">Mat. xi.</p>

<p>Venez à moy vous tous qui estes affligez,
&amp; vous serez soulagez.</p>

<p class="by">Act. xiii.</p>

<p>Par iceluy vous est annoncee la remission
des pechez : qui croit est justifié par Jesus
Christ.</p>

<p class="by">Vives.</p>

<p>Il a moyenné la paix entre Dieu &amp; le
Genre humain, &amp; a esté autheur de nostre
salut, estant vray Dieu &amp; vray homme.</p>

<p class="by">Vives.</p>

<p>Il est venu en ce monde pour avoir compassion
du genre humain, pour nous enseigner
la droicte voye que nous devons tenir
pour parvenir à Dieu : non seulement a enseigné
un chemin tressur, mais aussi l’a demonstré
par ses oeuvres &amp; sa vie, laquelle
rend tesmoignage de sa bonté, &amp; ses miracles
de sa grande puissance.</p>


<h3>Innocent.</h3>

<p class="by">Patric.</p>

<p>L’innocent ne craint point les Loix ne
les tesmoins, l’accusateur ne le rapporteur :
Il n’est subject à aucun, il n’obeit à nully :
&amp; ne faict tort ny injure à personne.</p>


<h3>Injure.</h3>

<p class="by">Socra.</p>

<p>Rendre injure pour injure, est autant que
de laver la boüe avec la boüe.</p>

<p class="by">Lev. xx.</p>

<p>Tu ne tiendras point ton courroux, et ne
te vengeras point de l’injure que l’on t’aura
faicte.</p>

<p class="by">Aristi.</p>

<p>Aristipus estant injurié, dit, tu es le maistre
de mal dire, &amp; moy d’escouter.</p>


<h3>Ire.</h3>

<p class="by">Patric.</p>

<p>Ire est une perturbation de l’esprit, cruelle
&amp; mal seante à l’homme humain : elle change
la doulceur de l’homme en la cruauté des
bestes, contrainct souvent faire, ce dont incontinent
on se reprend.</p>

<p class="by">Lacta.</p>

<p>Si l’homme qui tient son ire gouverne Royaume,
il trouble tout, respand le sang humain,
faict tresbucher les citez, trouble le peuple, &amp;
rend les provinces desertes &amp; inhabitables.</p>

<p class="by">Senec.</p>

<p>Il n’y a chose qui face l’homme plus enclin
à ire, que le nourrissement delicat.</p>

<p class="by">Senec.</p>

<p>Persuasion de felicité a de coustume de
nourrir l’ire.</p>

<p class="by">Heracli.</p>

<p>C’est chose moins difficile de batailler
contre volupté, que contre ire.</p>

<p class="by">Patric.</p>

<p>L’ire change la nature de l’homme en
nature de beste sauvage.</p>


<h3>Jeunesse.</h3>

<p class="by">Patric.</p>

<p>Jeunesse se commence, quand les enfans
commencent à parler parfaictement, &amp; qu’ils
sont en aage pour estre instruits aux bonnes
disciplines.</p>

<p class="by">i. Pie. v.</p>

<p>Jeunes gens soient subjects aux anciens, &amp;
se monstrent humbles envers eux, parce que
Dieu resiste aux orgueilleux, &amp; donne grace
aux humbles.</p>


<h3>Juge.</h3>

<p class="by">Cicero.</p>

<p>C’est l’office d’un Juge d’avoir au conseil
gens de bien, sçavoir la Loy, observer
la Religion, &amp; garder inviolablement la
Foy, faire cesser toute haine, envie, querelle,
et convoitise.</p>

<p class="by">Cicero.</p>

<p>Aux Juges est requis d’avoir vertu, specialement
Force &amp; Prudence.</p>

<p class="by">Cicero.</p>

<p>Es choses de grande importance on regarde
le soleil, puis les effects, puis apres les
issues.</p>

<p class="by">Cicero.</p>

<p>Le juge est corrompu plustost par le beau
parler des Advocats, que par argent : toutesfois
on prise celuy qui obtient par son eloquence,
et qui corrompt par pecune est puny.</p>

<p class="by">Exode.</p>

<p>Tu constitueras des Juges, afin qu’ils jugent
le peuple par juste jugement, tu ne renverseras
point le droit, &amp; n’auras regard aux
personnes, tu ne prendras aucuns presens,
car le present aveugle les yeux des sages.</p>

<p class="by">Deut.</p>

<p>Escoutez Juges, &amp; jugez droictement, entre
l’homme &amp; le frere, &amp; l’estranger : Vous
n’aurez acception de personne : &amp; supporterez
autant le pauvre que le riche, vous ne craindrez
la face de personne, car le jugement
est à Dieu.</p>

<p class="by">Deut.</p>

<p>Juges advisez ce que vous faictes, car
vous n’exercerez point le jugement des hommes,
mais le jugement de Dieu : Dont il
vous sera faict selon les choses jugees, la
craincte de Dieu soit en vous, ne faictes
point d’iniquité vers le Seigneur Dieu,
n’ayez acception de personne de convoitise
de dons.</p>


<h3>Justice.</h3>

<p class="by">Caius.</p>

<p>Justice est de n’offenser personne, &amp; rendre
à un chacun ce qui luy appartient.</p>

<p class="by">Emped.</p>

<p>Justice est le fondement de compagnie humaine,
qui a esgard à la Religion Chrestienne.</p>

<p class="by">Patric.</p>

<p>L’office de Justice, est de ne tromper
personne, &amp; de Prudence de garder d’estre
trompé.</p>

<p class="by">Cicero.</p>

<p>Il n’y a mal plus grand en Justice, que
quand soubs couleur de justice, ceux sont reputez
gens de bien qui sont malins &amp; meschans.</p>


<h3>Langue.</h3>

<p class="by">Vives.</p>

<p>La langue est souvent cause de bien
&amp; de mal, parquoy la convient brider,
afin qu’elle ne nuise à soy-mesme.</p>

<p class="by">Vives.</p>

<p>Nul n’est digne d’estre en authorité, qui
ne met point de loy à sa langue.</p>

<p class="by">Thal.</p>

<p>Tu ne dois point avoir en la langue
autre chose que tu as en la pensee.</p>

<p class="by">Thal.</p>

<p>La mauvaise coustume des simulateurs,
est que leurs coeurs pensent d’un &amp; leurs
langues dient d’autre.</p>

<p class="by">Salom.</p>

<p>Malediction à l’homme qui a le coeur double,
tu dois estre tel ce jourd’huy qu’hyer.</p>


<h3>Liberal.</h3>

<p class="by">Cicero.</p>

<p>Celuy est vrayement liberal, qui de ses
richesses rachette les prisonniers qui sont detenus
par guerre, &amp; pirates de mer : ou celuy
est liberal qui prend sur soy les debtes de ses
amis, qui ayde à marier les pauvres filles.</p>

<p class="by">Cicero.</p>

<p>Sois liberal à celuy qui le merite.</p>

<p class="by">Patric.</p>

<p>C’est un acte de coeur noble, d’estre
liberal, &amp; faire service à un chacun. Ceux
qui sont bienfaicteurs, semblent imiter Dieu
qui tousjours eslargist ses bienfaicts aux humains.</p>

<p class="by">Bito.</p>

<p>Ce n’est pas liberalité si tu donne plus
par affection de vaine gloire, que par misericorde.</p>

<p class="by">Cicero.</p>

<p>Il en y a plusieurs convoiteux de gloire qui
ravissent aux uns pour se monstrer liberaux
aux autres.</p>


<h3>Liberté.</h3>

<p class="by">Just.</p>

<p>Liberté est chose precieuse &amp; qu’on ne
pourroit assez priser.</p>

<p class="by">Patric.</p>

<p>Gens de coeur &amp; de vertu ayment plustost
mourir, que de perdre leur liberté.</p>

<p class="by">Patric.</p>

<p>C’est à faire à gens simples &amp; de petite
condition, de se laisser mettre soubs le joug.</p>

<p class="by">Epi.</p>

<p>Il vaut trop mieux vivre en liberté, et
sans peur avec pauvreté, qu’en servitude avec
grandes richesses.</p>

<p class="by">Senec.</p>

<p>Celuy doit estre reputé estre en liberté,
qui souhaitte seulement les choses qui sont en
sa puissance.</p>


<h3>Loy.</h3>

<p class="by">i. Tit.</p>

<p>La Loy est bonne si on en use bien.
La Loy n’est pas pour les justes, ains
pour punir les meschans.</p>

<p class="by">Rom. vi.</p>

<p>Je n’ay point cognu peché sinon par la
Loy, je ne sçavois que c’estoit de concupiscence,
sinon que la Loy m’eut dit, Tu
ne convoiteras point.</p>

<p class="by">Gal. iii.</p>

<p>La Loy a esté nostre conducteur, pour
venir à Jesus Christ, afin que nous soyons
justifiez par la Foy. La Loy a esté
donnee par Moyse : mais la grace a esté
faicte par Jesus Christ.</p>

<p class="by">Ezech.
xx. c.</p>

<p>Ne cheminez point aux Loix de voz Peres,
&amp; n’observez point leurs jugemens, ne
soyez point soüillez en leurs Images. Je suis
le Seigneur vostre Dieu. Cheminez en
mes commandemens, &amp; gardez mes ordonnances.</p>

<p class="by">Cicero.</p>

<p>Nous sommes enseignez par les Loix à
dompter noz appetits, &amp; reprimer toute convoitise,
garder ce qui est nostre, ne convoiter
ce qui est à autruy.</p>

<p class="by">Platon.</p>

<p>La Cité n’est de longue duree en laquelle
les Loix ne commandent point aux
Magistrats, mais les Magistrats aux
Loix.</p>

<p class="by">Pausa.</p>

<p>Il faut que les Loix soient par dessus
les hommes, &amp; non pas les hommes par
dessus les Loix.</p>

<p class="by">Patric.</p>

<p>Les Loix civilles servent bien peu si elles
ne sont conjoinctes au commandement
de Dieu.</p>

<p class="by">Eras.</p>

<p>Il est expedient qu’il y ait peu de Loix,
&amp; encores icelles de claire interpretation, à fin
qu’on n’ait point de besoing de ceste maniere
d’hommes praticiens, qui se nomment advocats,
ce qui (à la verité) est un tiltre d’honneur :
mais maintenant l’avarice, &amp; trop
grande convoitise d’argent donne mauvais
bruit à cest estat.</p>

<p class="by">Platon.</p>

<p>Il n’est rien plus dangereux que d’interpreter
les Loix au plaisir des hommes.</p>

<p class="by">Erasm.</p>

<p>Ainsi comme en maladie n’est point de besoing
d’experimenter nouveaux remedes, si
les vieux ont esté trouvez bons, aussi ne
faut il point faire des Loix nouvelles, si
les anciennes sont utilles &amp; bonnes.</p>

<p class="by">Arist.</p>

<p>En vain sont establies Loix s’il <ins title="ny">n’y</ins> a
gens de bien pour les faire garder &amp; advient
souvent que les Loix bien aornees par la
malice des gouverneurs &amp; officiers, tournent
au detriment de la Republique.</p>


<h3>Mariage.</h3>

<p class="by">Platon.</p>

<p>Il n’y a rien en la vie humaine,
ou on trouve plus de consolation, amitié
plus ferme &amp; accomplie, qu’en mariage.</p>

<p>Le mariage joinct ensemblement Citoyens
avec Citoyens par bonne amitié, reconcilie
les inimitiez.</p>

<p class="by">Ysodo.</p>

<p>Il y a trois biens en mariage, foy, lignee,
&amp; mistere.</p>

<p class="by">He. xiii.</p>

<p>Mariage est entre tous honnorable, &amp; la
couche sans macule, mais Dieu jugera
les paillards.</p>


<h3>Mary.</h3>

<p class="by">i. Cor. vi.</p>

<p>Le mary rende la benevolence deue à sa
femme : aussi pareillement la femme à son
mary.</p>

<p>La femme n’a point de puissance de son
corps, ains son mary.</p>

<p class="by">Col. iii.</p>

<p>Marys aymez voz femmes, &amp; ne soyez
point rigoureux vers elles.</p>


<h3>Martyrs.</h3>

<p class="by">Ap. vi.</p>

<p>Je voy soubs l’autel les Ames de ceux
qui ont esté tuez pour la parolle de Dieu,
&amp; pour le tesmoignage qu’ils avoient : Et
crioient à haute voix, disant, Jusques à quand
Seigneur sainct &amp; veritable, ne juge tu
point, &amp; ne venge tu point nostre sang, de
ceux qui habitent en la terre : Et leur furent
donnees à chacun robbes blanches, &amp; leur fut
dit, qu’ils se reposassent encores un peu de
temps, jusques à ce que leurs compagnons serviteurs
fussent accomplis &amp; de leurs freres,
qui devoient aussi estre martirisez comme eux.</p>

<p class="by">J. x. vi.</p>

<p>Vous serez contristez, mais vostre tristesse
sera convertie en joye.</p>

<p class="by">Apo. ii.</p>

<p>Sois fidele jusques à la mort, &amp; je te
donneray la couronne de vie.</p>

<p class="by">Math. xiii.</p>

<p>Les justes resplendiront comme le Soleil
au Royaume de leur Pere.</p>

<p class="by">Ma. xv.</p>

<p>Venez les beneits de mon Pere possedez le
Royaume lequel vous est preparé des la fondation
du monde. Puis dira à ceux qui seront
à la fenestre : Maudits departez vous de
moy au feu eternel, &amp; allez au tourment eternel :
Vous justes venez à moy, &amp; joüissez
de la vie eternelle.</p>


<h3>Medecine.</h3>

<p class="by">Celsus.</p>

<p>La Medecine est necessaire pour la vie
humaine : L’agriculture promect nourrissement
&amp; la médecine santé.</p>

<p class="by">Vives.</p>

<p>Si la Medecine du corps est necessaire,
d’autant plus l’est celle de l’Ame, sans laquelle
le corps ne peut estre bien dispos.</p>


<h3>Mediocrité.</h3>

<p class="by">Horace.</p>

<p>Vertu consiste en mediocrité, &amp; vice en
exces.</p>

<p class="by">Bito.</p>

<p>On acquiert plus de loüange par mediocrité,
que par exces.</p>

<p class="by">Senec.</p>

<p>Toute chose qui est trop, se convertit en vice.</p>

<p class="by">Horace.</p>

<p>Il y a moyen en toutes choses, &amp; certaines
limites &amp; fins, lesquels la vertu n’outrepasse
point.</p>


<h3>Mere.</h3>

<p class="by">Phamo.</p>

<p>Celle n’est point vraye mere qui permet
nourrir son enfant d’autre laict que du sien :
car les mammelles ne sont donnees à la
femme pour l’aornement de sa poictrine :
mais Nature les luy a donnees, pour le
nourrissement de l’enfant.</p>

<p class="by">Patric.</p>

<p>La bonne mere chaste &amp; pudique qui a
vescu sans blasme, ne permettra à ses enfans
chose qui ne soit honneste.</p>


<h3>Menteurs.</h3>

<p class="by">Cicero.</p>

<p>Les hommes sont souvent menteurs
contre ceux qu’ils ont en hayne.</p>

<p class="by">Arist.</p>

<p>Les menteurs pour recompence de leurs
menteries ont cecy, qu’encores qu’ils disent
verité, ne sont jamais creuz.</p>

<p class="by">Eccle.
xx.</p>

<p>Un laron vaut mieux qu’un menteur ordinaire :
mais tous deux auront confusion
pour leur part.</p>


<h3>Mensonge.</h3>

<p class="by">Eccles.
xx.</p>

<p>C’est un mauvais blasme à un homme,
que mensonge : toutesfois il est souvent en
la bouche folle.</p>

<p class="by">Eph. iiii.</p>

<p>Otez le mensonge, &amp; parlez verité chacun
avec son prochain.</p>


<h3>Menace.</h3>

<p class="by">Psam.</p>

<p>Garde toy de menacer autruy, et ne desire
te venger d’autruy, car à Dieu seul
appartient la vengeance.</p>


<h3>Misericorde.</h3>

<p class="by">Mat. xi.
S. L. vi.</p>

<p>Certes si vous sçavez que c’est, Je veux
misericorde &amp; non point sacrifice : vous
n’eussiez point condamné les innocens, car
aussi le Fils de l’homme est Seigneur
mesme du jour, du repos, &amp; est licite de bien
faire és sabaths.</p>


<h3>Mort.</h3>

<p class="by">Cicero.</p>

<p>Cela doit estre imprimé en nous, dés
nostre jeune aage, de ne point craindre la
mort : Car si nous en avons craincte, nous
vivons en perpetuel tourment.</p>

<p class="by">Isocra.</p>

<p>Nature a condamné un chacun à mourir,
mais les vertueux ont ce don propre de
mourir avec gloire &amp; loüange.</p>

<p class="by">Ap.
xxiii.</p>

<p>Bien heureux sont les morts qui meurent
en la grace de Dieu, l’Esprit dit qu’ils reposent
de leurs labeurs, &amp; leurs oeuvres les
suivent.</p>

<p class="by">Epi.</p>

<p>Il y a des gens qui sont de telle nature
qu’ils desirent mourir, &amp; non mourir.</p>

<p class="by">Mus.</p>

<p>Puis que c’est une chose arretee &amp; certaine
qu’il convient une fois mourir, je n’estime
point celuy qui meurt tard heureux : mais
celuy qui meurt avec honneur.</p>

<p class="by">Simoni.</p>

<p>La mort est la medecine, &amp; fin de tous
noz maux.</p>

<p class="by">Aristo.</p>

<p>Il n’est rien meilleur à l’homme, que de
naistre : ne rien meilleur que de mourir
au commencement de la vie.</p>

<p class="by">Patric.</p>

<p>Il ne faut pas porter impatiemment
ce qu’on ne sçauroit vaincre par force, ne
par conseil, ains estimer que par la mort
ne nous advient chose nouvelle, ne rien
outre la condition de tous mortels : parquoy
ne se faut contrister de ce qui est commun à
chacune creature. Que nous sert-il de
lamenter &amp; plaindre, sinon que nous sommes
veuz plus legers, &amp; inconstans par
cela ?</p>

<p class="by">Erasm.</p>

<p>Nous ne devons point plourer la mort
d’autruy, si elle n’est deshonneste : car nous
n’estimons point celuy estre le plus heureux,
qui aura vescu plus longuement, mais
plus honnestement.</p>

<p class="by">Cicero.</p>

<p>La mort est le bout &amp; extremité de
toutes choses qui est le departement de
l’Ame &amp; du corps.</p>

<p class="by">Cicero.</p>

<p>Il n’y a rien semblable à la mort que le
dormir.</p>

<p class="by">Socra.</p>

<p>La mort est incertaine : en sorte que personne
ne se peut asseurer de vivre un an, non
pas jusques à la vespree.</p>

<p class="by">Cicero.</p>

<p>Qui est celuy tant soit-il jeune qui soit
certain de vivre jusques au Soleil couché ?</p>

<p class="by">Platon.</p>

<p>Il faut que tout meure, &amp; la mort, est
la fin de misere &amp; d’adversité.</p>

<p class="by">Ecclesi. xx.</p>

<p>Ne pleurez point sur les morts, parce
qu’ils reposent.</p>

<p class="by">Ecclesi. xxviii.</p>

<p>Il n’y a point de retour de la mort, &amp; ne
te proffitera de rien de te tourmenter et
fascher d’icelle.</p>

<p class="by">Sa. xii.</p>

<p>David, de son enfant mort dit, Pourquoy
ploreroy-je ? Le puis-je faire revenir ? J’iray
à luy, &amp; il ne viendra point à ensevelir
les morts.</p>

<p class="by">Job. xiiii.</p>

<p>L’homme qui est mort ne se releve plus
&amp; ne se reculera jusques à ce que les Cieux
ne seront plus.</p>

<p class="by">Math. xxii.</p>

<p>Dieu n’est point le Dieu des morts,
ains des vivants.</p>

<p class="by">Deut.</p>

<p>En toy ne sera trouvé homme qui face passer
son fils, ou sa fille par le feu, ne Magitien
usant de Magique, ne homme ayant
regard au temps &amp; oyseaux, ne Sorciers, ne
Enchanteurs, ne hommes demandans conseil
aux esprits familiers, ne Devins demandans
advis aux morts : car tous ceux qui font
telles choses sont abomination devant le
Seigneur.</p>

<p class="by">Luc. vi.</p>

<p>Les vivans ont Moyse &amp; les Prophetes,
qu’ils les oyent, s’ils ne les veulent ouyr
aussi ne croiront-ils point aux morts quand
ils ressusciteroient.</p>

<p class="by">i. Sam. xxviii.</p>

<p>Saul fut puny pour avoir demandé conseil
à la Sorciere, &amp; aux morts.</p>

<p class="by">Jer. xxii.</p>

<p>Ne pleurez point le mort, &amp; ne soiez point
esmeuz pour luy, ains celuy qui vient de naistre,
car il ne retournera plus, &amp; ne voira
plus la terre de sa nativité.</p>

<p class="by">Cicero.</p>

<p>Celuy qui craint la mort, laquelle on ne
peut eviter, ne peut vivre en tranquilité
&amp; repos de son esprit.</p>

<p class="by">Cicero.</p>

<p>Celuy qui ne craint point la mort, s’acquiert
grand secours &amp; moyen pour vivre
heureusement.</p>

<p class="by">Cicero.</p>

<p>La mort n’espouvente point l’homme
sage, combien qu’elle luy soit tous les jours
preparee.</p>

<p class="by">Socra.</p>

<p>La mort honneste jamais ne doit estre
fuye, mais plustost desiree.</p>


<h3>Musique.</h3>

<p class="by">Patric.</p>

<p>La Musique delecte l’esprit &amp; rend les
hommes plus prompts, &amp; alaigres à la chose
militaire.</p>

<p>La Musique doit estre receue en la
Cité de liberté, pourveu qu’elle ne donne
que plaisir.</p>


<h3>Nature.</h3>

<p class="by">Vives.</p>

<p>Nature nous a enseigné ce qui est
necessaire d’avoir : &amp; folie a inventé
ce qui est superflu.</p>

<p class="by">Vives.</p>

<p>Si tu donne à nature ce qui luy est necessaire,
elle y prend plaisir : &amp; si tu luy donne
chose superflue elle en est debilitee.</p>

<p class="by">Cicero.</p>

<p>Nature vaut mieux sans doctrine, que
doctrine sans nature.</p>

<p class="by">Cicero.</p>

<p>J’ay cogneu plusieurs gens d’excellent
esprit, qui sans avoir esté endoctrinez, ont
estez grands personnages &amp; vertueux : en sorte
que l’on pouvoit juger qu’ils avoient une
nature en eux, plustost divine qu’humaine.</p>

<p class="by">Phalar.</p>

<p>Nature a pourveu aux commoditez de tous
les animaux, aux uns donnant toisons, plumes,
escailles &amp; autres semblables : mais elle a
produit les hommes tous nuds, &amp; denuez de
force : tellement que pour pourvoir à ses necessitez
il faut qu’il travaille avec soing, labeur
&amp; industrie.</p>


<h3>Necessité.</h3>

<p class="by">Leod.</p>

<p>Necessité enseigne Nature &amp; pouvoir à
l’advenir, &amp; s’accommoder à ce qui est propre
pour pourvoir à la necessité des hommes.</p>

<p class="by">Patric.</p>

<p>Necessité a plus d’efficace que nul art,
qui ne se fortifie point d’ayde accoustumer :
mais quiert &amp; invente chose nouvelle pour
sa deffence.</p>


<h3>Noblesse.</h3>

<p class="by">Salust.</p>

<p>La vraye noblesse, est de s’appuyer à sa
propre vertu, &amp; non à celle de ses Majeurs.</p>

<p class="by">S. Chr.</p>

<p>Que sert la noblesse, à celuy qui est
soüillé de vice ? Que nuist à celuy l’obscure
race s’il est aorné de vertu.</p>

<p class="by">Senec.</p>

<p>Le noble coeur se delecte és choses vertueuses,
&amp; ne verrez point les choses d’excellence
prendre plaisir aux choses viles.</p>

<p class="by">Quin.</p>

<p>La vraye noblesse vient de vertu, &amp;
les autres choses sont de fortune.</p>

<p class="by">Fab.</p>

<p>Nous n’estimons point qu’aucun merite le
tiltre de noblesse <ins title="a">à</ins> cause de sa naissance, &amp;
de sa race, ains pour l’excellence de sa vertu.</p>

<p class="by">Patric.</p>

<p>Il est beaucoup meilleur d’estre en bonne
reputation par actes vertueux, que d’estre
meschant, &amp; se couvrir de la vertu, &amp; noblesse
de ses Majeurs.</p>

<p class="by">Patric.</p>

<p>Il faut vivre en sorte que l’on soit commancement
&amp; exemple de vertu à sa posterité.</p>

<p class="by">Patric.</p>

<p>Il ne faut point degenerer, &amp; obscurcir
la gloire de ses ancestres par sa mauvaise
vie.</p>

<p class="by">Patric.</p>

<p>Noblesse sans bonté engendre orgueil, &amp;
richesse sans vertu, insolence.</p>

<p class="by"><ins title="Sobra">Socra</ins>.</p>

<p>On reprochoit à un qu’il n’estoit point
de noble sang, lequel respondit : Tant plus
suis digne de loüange, par ce que ma noblesse
commance à moy.</p>

<p class="by"><ins title="Sobra">Socra</ins>.</p>

<p>Socrates interrogué que c’estoit que noblesse,
dit, c’est une temperance de l’ame et
du corps.</p>

<p class="by">Boet.</p>

<p>La noblesse du sang d’autruy ne te rend
noble si tu ne l’acquiers toymesme.</p>

<p class="by">Apul.</p>

<p>La noblesse n’est à considerer selon le
sang, ains selon les vertus.</p>

<p class="by">Vives.</p>

<p>Noblesse est d’estre cogneu par l’excellence
&amp; hautesse de sa vertu, estre issu de gens
vertueux &amp; estre semblable à eux.</p>

<p class="by">Vives.</p>

<p>Noblesse, honneur, puissance, &amp; dignité,
nous ont esté delaissez d’une vaine gloire
&amp; antique persuasion des hommes, laquelle
Jesus Christ a arrachee du coeur des siens, &amp;
depuis a esté semee entre les Chrestiens
comme Zizanie, que le diable ennemy des
hommes a semé parmy la bonne semence.</p>

<p class="by">Vives.</p>

<p>D’autant plus q’un homme est noble, et
bien nourry, tant moins se doit estimer,
mais se montrer modeste, gratieux &amp; humain :
car arrogance ne procede que de personne
hebetee, &amp; non pourveue de sçavoir
&amp; d’honnesteté.</p>

<p class="by">Vives.</p>

<p>C’est le propre d’un homme noble, &amp; bien
nay, de pardonner &amp; remettre les offences :
Tenir sa rancune, &amp; aymer vengeance, c’est
à un homme cruel &amp; inhumain.</p>


<h3>Officiers.</h3>

<p class="by">Aristo.</p>

<p>En une Republique bien ordonnee,
ceste loy doit avoir lieu, que nul
office ne soit à vendre : mais qu’un chacun
en soit pourveu selon ce qu’il a merité.</p>

<p class="by">Cicero.</p>

<p>Les officiers d’une Cité sont la Loy
parlante, &amp; les Loix sont officiers muetz.</p>

<p class="by">Isocra.</p>

<p>Les Officiers doivent preferer l’utilité
publique à leur profit particulier. Ainsi
comme les ordonnances doivent commander
aux officiers, aussi les officiers doivent
commander au peuple.</p>

<p class="by">Euseb.</p>

<p>Celuy qui tient office, &amp; establit loix, ne
doit estre gouverné par sa seule puissance,
mais avec dignité &amp; bon entendement se recognoistre
par dessus tous les autres.</p>

<p class="by">Exode.</p>

<p><ins title="Pourquoy">Pourvoy</ins> entre le peuple de gens vertueux,
craignans Dieu, hommes veritables
hayssans avarice.</p>


<h3>Orgueilleux.</h3>

<p class="by">Vives.</p>

<p>L’orgueilleux est tousjours en discord
avec les humbles, encores beaucoup plus
avec les autres orgueilleux.</p>


<h3>Oysiveté.</h3>

<p class="by">Patric.</p>

<p>Oysifs ne doivent estre tollerez en une
Cité bien policee, car les hommes ne faisans
rien, apprennent à mal faire.</p>

<p class="by">Ovide.</p>

<p>Si tu fuis oysiveté, Cupido ne te pourra
nuire de ses darts.</p>


<h3>Parler.</h3>

<p class="by">Patric.</p>

<p>Il est beaucoup plus seant de se
taire quand il est requis, que de parler
à temps.</p>

<p class="by">Patric.</p>

<p>Deux peuvent bien chanter ensemble : mais
non pas parler.</p>

<p class="by">Cicero.</p>

<p>Autant de fois que nous parlons : autant
de fois lon juge de nous.</p>

<p class="by">Simoni.</p>

<p>Je ne me repents jamais de m’estre teu,
mais bien d’avoir trop parlé.</p>

<p class="by">Socra.</p>

<p>Zenon voyant un jeune homme, qui estoit
fort addonné à parler, luy dit, Sache que
nature nous a donné deux aureilles, &amp; une
langue, qui veut signifier qu’il faut plus
escouter que parler.</p>

<p class="by">Platon.</p>

<p>Platon dit à un qui parloit trop en une
compagnie, Sache que mesure de parler n’est
pas à celuy qui parle, mais a celuy qui escoute.</p>

<p class="by">Cicero.</p>

<p>Ne parle point beaucoup à table si tu ne
veux faillir.</p>

<p class="by">Perian.</p>

<p>Quand tu seras interrogué, respons à propos
&amp; non legerement.</p>

<p class="by">Vives.</p>

<p>Il est meilleur d’escouter avec les gens
sages, que de parler.</p>

<p class="by">Macr.</p>

<p>On n’apparoit point moins sçavant en se
taisant qu’en parlant.</p>

<p class="by">Mam.</p>

<p>Plus grande science &amp; prudence est de se taire
que de parler.</p>

<p class="by">Bias.</p>

<p>Tu dois plus escouter que parler : car
tu ne seras point repris de te taire, mais bien
de trop parler : Le fol en quoy resemble-il
mieux aux sages ? C’est quand il se tait : car
lors on ne cognoist point sa follie.</p>

<p class="by">Bias.</p>

<p>Sois prompt à escouter &amp; tardif à parler :
car il y a moins de peché à mal ouyr qu’à
mal parler.</p>


<h3>Paroles.</h3>

<p class="by">Platon.</p>

<p>Paroles lascives &amp; salles, doivent estre
extirpees hors de la bouche, tout ainsi comme
la poison des viandes.</p>

<p class="by">Caton.</p>

<p>Ne t’accoustume point à parler legierement,
et garde que tes paroles ne previennent
tes pensees.</p>


<h3>Peché.</h3>

<p class="by">Vives.</p>

<p>Ne nous persuadons point que noz pechez
s’effacent par or, argent, ou encens : mais
par la grace du Seigneur : laquelle par la
foy engendre en nous une bonté &amp; syncerité
de coeur.</p>

<p class="by">Vives.</p>

<p>Il n’est possible de penser mal plus pernicieux
que d’estre separé par peché de l’amour
du Seigneur.</p>

<p class="by">Eras.</p>

<p>Il n’y a rien plus miserable, que d’obeir
aux pechez &amp; passions sensuelles. Qu’y-a-il
plus laid qu’estre serviteur d’appetit desordonné ?
d’ire, d’avarice, d’ambition, &amp; autres
maistres insolens &amp; desreglez, qui s’attribuent
jurisdiction sur les hommes ?</p>

<p class="by">Perian.</p>

<p>Reprens non seulement les pecheurs, mais
aussi ceux qui se preparent à faire vice.</p>


<h3>Peres.</h3>

<p class="by">Eph. vi.</p>

<p>Peres ne provoquez point voz enfans à
courroux, mais entretenez-les avec modestes
instructions &amp; remonstrances en la doctrine
du Seigneur.</p>

<p class="by">Col. iii.</p>

<p>Vous peres n’irritez point voz enfans
à fin qu’ils ne se descouragent.</p>

<p class="by">Eccl. iii.</p>

<p>La benediction du pere rend les maisons
des enfans fermes : mais la malediction de la
mere demolit les fondemens.</p>

<p class="by">Maxi.</p>

<p>Les peres qui, en oubliance &amp; mespris de
leur sang par les allechemens &amp; mignardises
des marastres malicieuses, cherchent d’exhereder
leurs propres enfans &amp; d’en supplanter
des estrangers, sont grandement à blasmer
et despourveuz de leurs sens &amp; entendement.</p>

<p class="by">Erasm.</p>

<p>Un bon pere se doit plustost efforcer à delaisser
à ses enfans bonne &amp; honneste renommee
qu’abondance de bien, pour ce
qu’il est transitoire : mais le bon bruit est
immortel.</p>

<p>Par vertu on peut acquerir or &amp; argent : mais
par or on ne peut acquerir bonne renommee.</p>

<p class="by">Nava.</p>

<p>Le pere doit employer toute la peine
qu’il prend, à faire soigneusement endoctriner
ses enfans en bonnes moeurs &amp; en la craincte
du seigneur.</p>

<p class="by">Bito.</p>

<p>Il n’y a rien qui soit plus à craindre, que
d’avoir des enfans qui denigrent de l’honnesteté
du pere.</p>

<p class="by">Pytha.</p>

<p>Tel que tu auras esté envers ton pere,
tels aussi seront tes enfans envers toy.</p>

<p class="by">Papir.</p>

<p>Si le pere cognoist que son enfant soit
docile &amp; de bon esprit, il ne doit rien espargner
pour le faire parvenir aux sciences
des bonnes lettres.</p>

<p class="by">Beren.</p>

<p>Le pere ne doit rien plus desirer, que
d’avoir son enfant bien apprins &amp; sçavant, lequel
non seulement doit souffrir d’estre
vaincu de luy, en tout genre de loüange
&amp; de vertu, mais aussi estimer que l’honneur
&amp; dignité de son fils luy est une palme
de victoire.</p>

<p class="by">Patric.</p>

<p>Ce qui rend plus tenu &amp; obligé un
enfant envers son pere, est quand il congnoit
que par son moyen il a esté instruit, et
est parvenu à la cognoissance des bonnes
lettres.</p>

<p class="by">Caius.</p>

<p>Alexandre confessoit qu’il n’estoit point
moins tenu à son precepteur, qu’à son
pere, pource que l’un luy avoit donné le
commencement de vie, &amp; l’autre luy avoit
donné la maniere de bien &amp; vertueusement
vivre.</p>


<h3>Prosperité.</h3>

<p class="by">Perian.</p>

<p>Si tu es en prosperité, gouverne tes affaires
avec modestie : &amp; en adversité, avec prudence.</p>

<p>Ne te fie à la prosperité, par ce qu’il
n’y a chose plus <ins title="noble">muable</ins> que fortune.</p>


<h3>Raison.</h3>

<p class="by">Patric.</p>

<p>Raison est la gouvernante, &amp; maistresse
de tous les faicts loüables
sans laquelle lon ne peut rien dire
ne penser qui soit bon : C’est celle la qui nous
separe des bestes, &amp; faict que nous sommes
veuz approcher de la nature des Dieux.</p>


<h3>Religion.</h3>

<p class="by">Vives.</p>

<p>Religion &amp; pieté Chrestienne, tend à ceste
fin, que d’introduire une serenité &amp; tranquillité
dedans les esprits humains : à fin qu’estans
paisibles &amp; mortifiez, en nos affections,
nous soyons semblables à Dieu et
aux Anges.</p>


<h3>Renommee.</h3>

<p class="by">Ovide.</p>

<p>L’homme, apres son Ame n’a rien plus
cher ne precieux, que bonne Renommee, laquelle
une fois perdue, est tenu en mespris.</p>

<p class="by">Plin.</p>

<p>Plusieurs craignent la mauvaise renommee :
mais peu craignent leur conscience.</p>

<p class="by">Thal.</p>

<p>Efforce toy d’acquerir bonne renommee, &amp;
la grace d’un chacun.</p>


<h3>Reprendre.</h3>

<p class="by">Vives.</p>

<p>Ne reprens autruy, que premier tu ne vois
sur toy s’il y a rien <ins title="a">à</ins> prendre.</p>

<p class="by">Vives.</p>

<p>Croy que celuy t’ayme, qui te reprend amiablement.</p>

<p class="by">Vives.</p>

<p>Si tu trouve mauvais d’estre reprins,
fay que tu ne commette chose digne de reproche.</p>


<h3>Resjoüir.</h3>

<p class="by">Vives.</p>

<p>C’est à faire à l’homme cruel de se resjoüir
du mal d’autruy.</p>

<p class="by">Vives.</p>

<p>Il ne te faut point trop resjoüir s’il
t’est venu quelque accroissement de bien à
l’adventure : car il y a si grande mutation de
fortune en toutes choses, que souvent douleur
est voisine de folle &amp; vaine resjoüissance.</p>


<h3>Riche.</h3>

<p class="by">Patric.</p>

<p>Il ne faut pas s’enrichir au dommage &amp;
detriment d’autruy.</p>


<h3>Richesses.</h3>

<p class="by">Perian.</p>

<p>Il advient peu souvent, que l’on soit
excellent en richesses et en bonté.</p>

<p class="by">Pythag.</p>

<p>Il est malaisé de retenir le cheval sans
frain, ne aussi les richesses sans prudence.</p>

<p class="by">Vives.</p>

<p>Richesses ne sont point pierres precieuses,
rares metaux, bastimens sumptueux, ne
beaux meubles : mais sont n’avoir faute
des choses qui sont necessaires pour la
garde &amp; tuition de la vie humaine.</p>

<p class="by">Vives.</p>

<p>Si tu n’es pourveu de richesses, garde toy
bien d’en acquerir avec perte de la moindre
vertu du monde.</p>

<p class="by">Vives.</p>

<p>Avoir trop grande abondance de richesses,
qu’est-ce autre chose qu’une pesante charge, &amp;
empeschement de trop de bagage.</p>

<p class="by">Calm.</p>

<p>Richesses ne peuvent honnorer l’homme
sans vertu : mais vertu sans richesses donne
grand lustre et credit à l’homme vertueux.</p>

<p class="by">Democ.</p>

<p>Si tu ne desire point de richesses, le peu
te semble beaucoup.</p>

<p class="by">Simoni.</p>

<p>Simonides interrogué lequel il aymeroit
le mieux, ou richesses ou sçavoir, dit, J’en
doubte : mais je voy tousjours les sages
portez des riches.</p>


<h3>Sage.</h3>

<p class="by">Patric.</p>

<p>On vient plustost à bout des grandes
affaires par le conseil d’un
sage homme, que non point par les opinions
de plusieurs indiscrets.</p>

<p class="by">Platon.</p>

<p>Un homme sage ne se courrouce point quand
on le vitupere : et ne se glorifie point quand
on le loüe.</p>

<p class="by">Cicero.</p>

<p>Il n’y a rien qui soit plus à blasmer à un
sage, que de dire, Je n’y pensois pas.</p>


<h3>Sagesse.</h3>

<p class="by">Vives.</p>

<p>Sagesse est de se cognoistre soy-mesme.</p>

<p class="by">i. Co. iii.</p>

<p>La sagesse mondaine est follie vers
Dieu.</p>


<h3>Sacrifice.</h3>

<p class="by">Vives.</p>

<p>Le vray sacrifice que nous devons à
Dieu, est de purger nostre Ame des perverses
affections, de ne porter rancune à nostre
prochain, nous mettre en devoir de profiter
à un chacun.</p>


<h3>Santé.</h3>

<p class="by">Vives.</p>

<p>Santé est bonne habitude, tant du corps
que de l’Ame.</p>


<h3>Secret.</h3>

<p class="by">Socrat.</p>

<p>C’est simplesse contempler les secrets de
Nature, &amp; negliger l’estat de nostre vie.</p>

<p class="by">Thales.</p>

<p>Ce que tu entreprens, tiens-le secret, à
fin que si tu ne viens à ton attente tu n’en
sois mocqué.</p>


<h3>Sepulchres.</h3>

<p class="by">Patric.</p>

<p>La mode des Egiptiens, est de faire bastir
des magnifiques &amp; somptueux sepulchres,
estimant que par leur folle &amp; superstitieuse
religion, ils peuvent servir de domicile
aux morts.</p>


<h3>Sobrieté.</h3>

<p class="by">Patric.</p>

<p>Sobrieté conserve nostre santé, faict la
vie de plus longue duree, conduit l’esprit,
&amp; le corps entier, &amp; sain jusques à la fin de
l’aage.</p>

<p class="by">Socrat.</p>

<p>Socrates par sa grande sobrieté ne fut
jamais trouvé malade.</p>


<h3>Temperance.</h3>

<p class="by">Chal.</p>

<p>Temperance est celle qui dompte
les pensees : &amp; qui deffend à l’homme
de ne desirer que chose licite.</p>


<h3>Temerité.</h3>

<p class="by">Isocra.</p>

<p>Temerité &amp; folle hardiesse sans advis
ne conseil, mettent souvent l’homme en
danger.</p>


<h3>Temps.</h3>

<p class="by">Vives.</p>

<p>Le temps consomme toutes choses, et
esclarcit les choses faulses, &amp; faict que les
vrayes sont cognues.</p>

<p class="by">Patric.</p>

<p>Le temps est plus precieux que toute autre
chose car quand il est passé ne se peut
recouvrer.</p>

<p class="by">Chilo.</p>

<p>Ne pers point ton temps : car il n’y a rien
si clair &amp; precieux qu’iceluy, lequel soudain
&amp; avec un moment s’envole.</p>


<h3>Verité.</h3>

<p class="by">Patric.</p>

<p>Tu dois porter telle reverence à la
Verité, que pour chose, tant soit de
grande importance, ne t’en dois varier
n’avoir aucun respect aux richesses,
amys, prieres, ou crainte de mort.</p>

<p class="by">Cicero.</p>

<p>Le proffit de mesnage n’est point de
longue duree : aussi le dommage de verité
ne nuit pas longuement.</p>

<p class="by">Vives.</p>

<p>Il y a tousjours consentement du vray
avec le vray : mais ce qui est faux ne s’accorde
avec verité ny avec mensonge.</p>

<p class="by">Vives.</p>

<p>La reputation que tu auras d’estre veritable,
aura plus de foy que tous les grands
sermens que les autres feront.</p>


<h3>Vertu.</h3>

<p class="by">Horace.</p>

<p>Celuy qui desire attaindre &amp; parvenir au
degré de vertu, ne peut sans peine et
labeur.</p>

<p class="by">Vives.</p>

<p>Vertu est une pieté &amp; affection envers
Dieu &amp; les hommes, &amp; volonté de bien faire.</p>

<p class="by">Cicero.</p>

<p>Vertu ne peut estre au regne de volupté.</p>

<p class="by">Vives.</p>

<p>Tout ce qui se faict avec vertu ne peut
estre que honneste &amp; loüable.</p>

<p class="by">Bias.</p>

<p>Disputer de vertu &amp; vivre en peché sont
actes differents.</p>

<p class="by">Patric.</p>

<p>Entre les choses de ce monde, vertu est
la plus excellente.</p>

<p class="by">Vale.</p>

<p>Vertu est fuir vice comme ennemy capital,
&amp; hair ceux qui sont addonnez à volupté
mondaine.</p>

<p class="by">Cicero.</p>

<p>Vertu est aucunement affoiblie par oysiveté
&amp; reforcee par peine &amp; travail.</p>

<p class="by">Horace.</p>

<p>Celuy qui a vertu, a tout ce qui luy est
necessaire.</p>

<p class="by">Cicero.</p>

<p>Il est trop meilleur servir à vertu, par
peine &amp; labeur (cognoissant qu’apres s’ensuit
un loyer de gloire &amp; honneur) que servir
à volupté avec plaisir charnel, qui n’apporte
que tristesse &amp; mort.</p>

<p class="by">Caton.</p>

<p>Si vous faictes chose (disoit Caton)
vertueuse, le travail et le labeur se departiront :
&amp; le bien faict tant que vivrez
vous demeurera : Mais si vous faictes quelque
chose par oysiveté, &amp; plaisir desordonné,
votre volupté en un moment cessera,
&amp; le mal-faict tousjours vous accompagnera.</p>

<p class="by">Solon.</p>

<p>Toutes choses passent, mais la seule vertu
demeure entiere, qui rend son Autheur
loüable : Au contraire vice est vituperable
qui rend son Autheur infame.</p>

<p class="by">Cicero.</p>

<p>Celuy est digne de loüange, qui par sa
vertu est parvenu en hault estat, &amp; non pas
celuy qui par richesses, faveurs, &amp; par la
calamité d’autruy est eslevé en dignité.</p>

<p>Les coeurs des humains sont esmeuz à
aymer, quand ils cognoissent parfaictement
la vertu de ceux avec lesquels ils hantent.</p>

<p class="by">Lact.</p>

<p>Si vertu eschet à l’homme, il luy eschet
aussi la beatitude &amp; felicité.</p>

<p class="by">Cicero.</p>

<p>Il y a en nous des semences de vertu,
lesquelles si nous laissons venir en accroissement,
il n’y a doubte que naturellement,
nous ne parvenions à une fin
heureuse.</p>

<p class="by">Patric.</p>

<p>Alexandre souloit dire qu’il aymoit
mieux surmonter les autres en vertu qu’en
puissance.</p>

<p class="by">Cicero.</p>

<p>Plusieurs s’attribuent le nom de vertu,
mais ils ignorent ce qu’elle vault.</p>

<p class="by">Thal.</p>

<p>Vertu fuit le vice comme son contraire,
Qui veut acquerir le renom d’estre estimé
vertueux, faut qu’il s’abstienne de tous
vices, non seulement des vices exterieurs,
mais aussi des interieurs qui demeurent en
la pensee.</p>

<p class="by">Thal.</p>

<p>Addonne toy aux choses vertueuses, &amp; honnestes,
à fin que tu en puisses avoir honneur
&amp; bonne renommee.</p>

<p class="by">Solon.</p>

<p>Vertu est loüable de soy, laquelle porte son
honneur avec <ins title="ellle">elle</ins>, &amp; bien souvent est loüee
des meschans, contre leur gré : elle ressemble
à la palme, que tant plus est courbee contre
bas, tant plus elle se redresse en hault : aussi
tant plus vertu est oppressee, tant plus est
resplendissante.</p>


<h3>Vie humaine.</h3>

<p class="by">Lact.</p>

<p>Combien que ceste vie humaine soit remplie
de plusieurs calamitez : ce neantmoins
est desiree d’un chacun.</p>

<p class="by">Alcib.</p>

<p>Il ne faut rien desirer en la vie
humaine, sinon ce qui est conjoinct avec vertu
&amp; honnesteté.</p>

<p class="by">Patric.</p>

<p>La vie d’un bon homme privé est trop
plus seure que la vie de celuy qui a charge.</p>

<p class="by">Vives.</p>

<p>Le temps de dormir n’est compté entre
le temps de vie, car la vie n’est que
veue.</p>


<h3>Volupté.</h3>

<p class="by">Platon.</p>

<p>Volupté est le nourrissement de tous
maux, elle tue &amp; pervertit la bonne nature de
l’esprit, rompt &amp; debilite le corps, hebete
l’entendement, oste le conseil de raison.</p>

<p class="by">Cicero.</p>

<p>Volupté est l’amorce de tous maux, par
laquelle les hommes sont prins comme le
poisson à l’ameçon.</p>

<p class="by">Perian.</p>

<p>Les voluptez du corps se passent bien
tost, mais vertu demeure.</p>


<p class="c gap">Fin.</p>

<p class="c gap"><img class="w20" src="images/deco3.jpg" alt=""></p>

<div class="chapter"></div>

<h2 class="nobreak i">RENCONTRES FACECIEUX<br>
d’aucuns sçavans personnages.</h2>


<p>Quelqu’un admonestant Diogenes,
luy dit, pourquoy, vu qu’il estoit deja
vieil, il ne se deportoit de tant travailler :
auquel il respondit, Si je courois
au jeu de prix, il me fauldroit laisser la
course quand je seroye prochain du bout de
la lice.</p>

<p>Quelquefois un sophiste pour monstrer
son sçavoir disputoit hautement &amp; avec
ostentation des choses celestes : auquel Diogenes
dit, Vrayement tu en parle comme
sçavant, &amp; pense qu’il n’y a guere que tu es
venu du Ciel.</p>

<p>On demanda à Diogenes à quelle heure
l’homme pourroit prendre sa refection : lequel
dit, S’il est riche quand luy plaira, &amp; s’il
est pauvre quand il pourra.</p>

<p>On demanda à Diogenes quand c’est
qu’il seroit bon se marier : lequel respondit,
Aux jeunes il n’est pas encores temps, &amp;
aux vieux jamais.</p>

<p>Alexandre ayant pris un escumeur de
mer, luy demanda, de quelle authorité il deroboit
sur la mer : de la mienne, dit-il :
Et pource que le fais avec un petit Brigandin,
on m’appelle Pirate : mais toy qui le
fais avec une grosse armee, tu es appellé
Roy.</p>

<p>Cesar voyant à Rome un estranger qui
portoit des petits cinges &amp; des petits chiens
pour plaisir, demanda si en son pays on ne
faisoit point d’enfans.</p>

<p>Agasides voyant qu’un sophiste exaltoit
fort une petite matiere, dit, tu ne serois
point bon cordonnier, de vouloir accommoder
un grand soulier à un petit pied.</p>

<p>Diogenes disoit que les paillardes estoient
semblables au vin doux destrempé avec du
venin, pource (disoit-il) qu’elles apportent
au commencement un petit plaisir : mais
apres une perpetuelle douleur &amp; repentance.</p>

<p>Diogenes disoit que ceux qui parloient disertement
de vertu &amp; ne vivoient point selon
raison, estoient semblables à un Luth,
le son duquel resjoüissoit les hommes, mais
de soy il n’en sentoit rien.</p>

<p>Diogenes voyant un joueur d’instrumens
accorder sa harpe, luy dit, N’as tu
point de honte que tu peux si parfaictement
accorder ton instrument de bois, &amp; tu ne peux
accorder ta vie selon raison.</p>

<p>Diogenes interrogué par quel moyen on
se pourroit mieux venger de son ennemy,
dit, En se monstrant homme de bien et
vertueux.</p>

<p>Quelqu’un reprochoit à Xenophanes,
qu’il estoit craintif, et qu’il n’osoit joüer aux
detz avec luy : lequel respondit, il est vray
que je suis craintif, encores plus que tu ne
dis, mais est aux choses deshonnestes.</p>

<p>Themistocles faisant decreter un sien
heritage dit au crieur, crie qu’il y a de bons
voisins.</p>

<p>Caton se repentoit de trois choses, d’avoir
dit son secret à femme, d’avoir navigé
sur mer, quand il pouvoit aller sur terre,
&amp; d’avoir passé aucun temps sans apprendre.</p>


<p class="c gap">Fin.</p>



<p class="c gap">Le mien desir n’est point<br>
mortel.</p>


<div class="chapter"></div>
<div class="trnote">
<h2 class="nobreak">NOTE DU TRANSCRIPTEUR</h2>


<p>L’orthographe et la ponctuation sont conformes à l’original. On a
distingué les lettres i/j et u/v. Quelques erreurs manifestes ont été
corrigées.
Ces corrections apparaissent <ins title="texte avant correction">en
pointillé</ins> : passez le pointeur sur le passage pour voir le texte
avant correction.</p>

</div>

<div style='text-align:center'>*** END OF THE PROJECT GUTENBERG EBOOK 75747 ***</div>
</body>
</html>

